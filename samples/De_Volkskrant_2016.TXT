



Download Request: Selected Items: 1-200
Time Of Request: Saturday, November 03, 2018  12:40:02

Send To:

UNIVERSITEIT VAN AMSTERDAM
POSTBUS 19185
AMSTERDAM, NLD 1000 GD


Terms: (((de gewone Nederlander! OR gewone Nederlanders OR de hardwerkende
burger! OR hardwerkende burgers OR de gewone burger! OR gewone burgers OR de
normale Nederlander! OR de normale burger! OR hardwerkende Nederlander! OR de
hardwerkende belastingbetaler! OR ons eigen volk OR het gewone volk OR de gewone
man OR de gewone vrouw OR (Henk en Ingrid) OR (Jan met de Pet) OR de modale man
OR de modale vrouw OR Jan Modaal) AND NOT SECTION (buitenland)) and
Date(geq(01/01/2016) and leq(31/12/2016)))


Source: De Volkskrant
Project ID:



                               1 of 200 DOCUMENTS



                                 de Volkskrant

                           31 december 2016 zaterdag

De mannen van het vuur

BYLINE: DOOR RIK KUIPER

SECTION: Vonk; Blz. 2, 3, 4, 5

LENGTH: 3177 woorden



HIGHLIGHT: Duindorpers maken zich zorgen over hun wijk. Ze vrezen verandering.
Van het jaarlijkse vreugdevuur moet iedereen afblijven.


Tweestrijd - Handen af van de stapel


Vanaf een uur of zeven 's avonds druppelen ze de voetbalkantine van Duindorp SV
binnen - mannen in joggingbroeken, mannen in trainingspakken, mannen met strakke
shirts om gespierde lichamen. Ze slaan elkaar op de schouders, werpen zich in
bonkige omhelzingen en roepen: 'Hé, vriend'. Daarna zoeken ze een plek rond bar
of tafel.



'We vinden niet echt dat het lekker loopt', zegt Michel Kulk (29) even later
door de microfoon.

Michel heeft het vreugdevuur van de Haagse wijk Duindorp de afgelopen vijf jaar
georganiseerd, samen met zijn vriend Ferry de Jong (25). Nagenoeg met z'n tweeën
regelden zij de sponsors, ze overlegden met de gemeente over de veiligheid en ze
belden naar bedrijven om grote partijen pallets op te kopen. Altijd deden ze het
met veel plezier, maar nu twijfelen ze.

'We willen weten of er genoeg animo is om nog een jaartje te knallen met z'n
allen', zegt Michel. 'We kunnen alleen winnen als we een hechte groep blijven.
En ik weet zeker dat dat kan, dat hebben we vijf jaar lang laten zien. Wij
willen ervoor gaan en ik hoop dat jullie dat ook willen.'

Na een minuut of vijf legt hij de microfoon weg. Mensen klappen en joelen. En
hoewel niemand expliciet zijn steun uitspreekt, is Michel na afloop positief.
Deze gasten, die vijftig of zestig die hier nu zitten, die willen door. Wie hier
vanavond gekomen is, steunt het vuur. En die dertig die de moeite hebben genomen
om zich bij hem af te melden - daar kan hij ook op rekenen.

Zo simpel is het.

Het is geen misselijk vuurtje, dat ze elk jaar op het Zuiderstrand stoken. In de
dagen tussen Kerst en Oud en Nieuw stapelen de Duindorpers tienduizenden pallets
op elkaar. Dag en nacht bouwen ze door, zodat in vijf dagen een houten toren
ontstaat zo hoog als een flatgebouw met tien verdiepingen.

En die toren wordt elk jaar hoger, als een feniks die telkens sterker uit zijn
as herrijst. Dat moet ook wel, willen de Duindorpers de 'schollekoppen'
voorblijven, de concurrenten uit Scheveningen, die aan de andere kant van de
haven óók een toren bouwen.

'Elke keer denken we dat het niet meer hoger kan', zegt Ferry. 'Maar dan
verzinnen we iets waardoor het bouwen makkelijker gaat. We regelen betere
pallets, we huren een extra bouwlift of een kraan. En dan lukt het toch weer.'

Want ja, Duindorp was de afgelopen jaren telkens de winnaar van de tweestrijd,
terwijl Scheveningen heel wat meer inwoners heeft. Kijk, dat laat dus zien hoe
bijzonder deze wijk is, zeggen de mannen van het vuur, de mannen die de
organisatie voor hun rekening nemen.

Naast Ferry en Michel zijn dat dit jaar - onder anderen - André, Danny, Dennis,
Pascal, Rob en Wesley. Het zijn aanpakkers, mannen die vooral met hun handen
werken, als chef-kok, elektricien, facilitair medewerker, glazenwasser of
stuwadoor. Ze wonen, op een enkele uitzondering na, al hun hele leven in
Duindorp, net als hun ouders en grootouders. En ze piekeren er niet over ooit
nog weg te gaan.

'Je gaat het nooit ergens beter krijgen dan hier', zegt Danny Goldenbelt (29).

Die toren, stellen ze allemaal, die symboliseert de saamhorigheid hier, de
eenheid. Want zeg nou zelf: in welke wijk vind je zo veel mensen die bereid zijn
samen iets neer te zetten?

Nou, in Duindorp dus.

Ja toch?

Nu nog wel, in elk geval.

Want zorgen maken ze zich wel. Dat blijkt ook uit de verkiezingsuitslagen van de
laatste jaren. Bij het referendum over het associatieverdrag tussen de EU en
Oekraïne stemde een overweldigende meerderheid van de Duindorpers tegen. De PVV
kreeg hier bij de Kamerverkiezingen van 2012 liefst 32,9 procent van de stemmen.
Twee jaar later, toen gestemd werd voor de gemeenteraad, kwam de PVV op 34,7
procent. In geen enkele andere Haagse wijk scoorde de partij van Geert Wilders
zo goed.

Waar komt die onvrede vandaan?

Op een woensdagavond in november opent Michel de deur van een anonieme garagebox
in Scheveningen. Hij knipt het licht aan en loopt langs het dartbord en de
shirts van ADO Den Haag naar de bar die ze achterin hebben gebouwd. Er zijn
grote houten kapitalen tegenaan geplakt: DUINDORP.

Dit is 'het Pakhuis', zoals ze het noemen. Het is hun honk, hun zuipkeet. Ze
kunnen er darten, op de spelcomputer spelen, eindeloos ouwehoeren. En ze
bespreken er de plannen voor het vuur.

Naast de bar prijkt een foto van de winnende toren van vorig jaar, die met een
hoogte van 33,8 meter een halve meter uitsteeg boven die van Scheveningen. Het
is een mythisch bouwwerk, een massieve kolos die oprijst uit het gele zand.

Michel schenkt plastic bekers vol cola, waarna hij met André den Heijer (43)
achter een laptop kruipt. Ze turen naar de schema's met witte, gele en groene
vakken. Daar staat wie van de mannen wat moet doen, daar staat hoeveel
sponsorgeld er binnen is, daar staat dat er achttienduizend pallets op dertig
trailers vanuit België zullen worden bezorgd en dat ze - met eigen vervoer -
vijftienduizend pallets uit Moerdijk kunnen halen.

Wesley en Ferry komen ook binnen.

Die week heeft de Haagse burgemeester Jozias van Aartsen tegen de gemeenteraad
gezegd dat hij, mochten de mannen van het vuur zich niet aan de regels houden,
'de ME desnoods uit Groningen' zal halen. Michel vond dat vreemd, vertelde hij
even daarvoor in de auto. 'In de gesprekken met ons was hij heel relaxed. En nu
zegt hij opeens dit.'

Veel woorden maken de mannen er vanavond niet aan vuil. Er zijn belangrijker
zaken te bespreken. Kan het ontwerp van het sponsordoek bijvoorbeeld al naar
Polen gestuurd worden, waar het zal worden gedrukt? Zijn er genoeg chauffeurs
voor de vrachtwagens? En - misschien wel het belangrijkste - waar halen ze nog
tweeduizend pallets vandaan?

'Ik ben organisator van het vreugdevuur in Duindorp', roept Michel even later
door zijn telefoon. 'Ik weet niet of u dat kan?'

'Ja, Scheveningen toch?' zegt een man aan de andere kant van de lijn.

'Nee, dat is de concurrent, die moet je niet hebben. Hoeveel Amerikaanse pallets
had u staan, duizend toch?'

'Ja. Zelf heb ik er vier- of vijfhonderd en een collega ook.'

'Is het een optie om die naar het strand te laten brengen?'

'En wat levert dat op?'

'Nou, als je het ons een beetje gunt: een eurootje, met transport?'

'Nee, nee, dat lukt niet. Die van die collega koop ik voor 85 cent. Dan houd ik
weinig over.'

'Als je met je wagen komt, met een beetje sponsoring. Er staat een hoop tv en
radio.'

'Ja, dat snap ik. Ik zal het morgen eens overleggen. Maar ik moet vanuit
Groningen komen, hè?'

Vraag de mannen van het vuur naar hun wijk en je krijgt liefdevolle verhalen te
horen. Ze prijzen de ligging - tussen de duinen, vlak bij de binnenstad. En ze
prijzen de sfeer.

'Duindorp is een dorp', zegt Ferry, die een glazenwassersbedrijf heeft. 'Een
hecht dorp. Iedereen kan elkaar hier.'

'Ik vergelijk de wijk altijd met een camping', zegt Danny, die bij het reuzenrad
van Scheveningen werkt.

'Duindorp is echt volks', zegt chef-kok Dennis Toet (30). 'Net een
woonwagenkamp.'

'Overal staan de deuren open', zegt André, projectmanager bij de gemeente
Oegstgeest. 'Je kunt hier - bij wijze van spreken - zonder te kloppen bij elkaar
binnenlopen.'

'Al mijn vrienden wonen hier', zegt Michel, facilitair medewerker bij de
Belastingdienst. 'En mijn hele familie.'

'Mijn kinderen zitten in de klas bij de kinderen van mijn klasgenoten van
vroeger', zegt Pascal Stikkelorum (33), eigenaar van een elektrotechnisch
installatiebedrijf. 'Mooi toch?'

De afgelopen tien, vijftien jaar is Duindorp flink veranderd, vertellen ze.
Voorheen stond de wijk bekend als een tuigdorp vol asocialen. De politie had er
een dagtaak aan om jongeren tot de orde te roepen. Het is rustiger sinds circa
duizend van de allerkleinste en goedkoopste woningen zijn vervangen door
nieuwbouw. Beruchte hangplekken verdwenen, probleemgevallen wonen niet meer op
een kluitje.

Op zichzelf is dat wel goed, zeggen de mannen van het vuur. Maar ja, maar toch.


Er klinkt twijfel in de stemmen, er broeit iets.

Een week voordat de bouw van de vreugdevuren begint, schrijdt burgemeester
Jozias van Aartsen de vergaderzaal op de eerste verdieping van het Haagse
stadhuis binnen. Hij schudt de handen van Wesley, Pascal, Michel en Ferry, die
wat onwennig aan één kant van de langwerpige tafel zitten. Er is ook een
delegatie van de concurrent uit Scheveningen aanwezig.

Van Aartsen neemt plaats aan de andere kant van de tafel, tussen twee
ambtenaren, een woordvoerder en vertegenwoordigers van brandweer en politie.

'Hebben jullie zin in een biertje?' vraagt hij.

Het is maandagavond, even na half zes. De mannen kijken elkaar aan, knikken.

'Dan gaan we daarvoor zorgen', zegt Van Aartsen. 'Daar hebben we het over gehad,
toch?'

De relatie tussen de gemeente en de bouwers van de vreugdevuren kan wel wat bier
gebruiken. Natuurlijk, de situatie is niet zo gespannen als vroeger, toen elke
buurt volgens een lange Haagse traditie een eigen vuur stookte.

De jongens van het Meeuwenhof, die van buurtcentrum O'blok, de Markenseboys uit
de Markensestraat - allemaal verzamelden ze in de dagen voor de jaarwisseling zo
veel mogelijk kerstbomen en autobanden, ze pikten pallets van bedrijventerreinen
en verstopten alles in schuurtjes, putten en bunkers in de duinen. Als ze de
kans kregen, haalden de rivalen elkaars voorraad leeg. Op oudjaarsavond ging
alles in de fik. De schade aan bestrating, auto's en ruiten was vaak
aanzienlijk.

De gemeente Den Haag besloot aan het begin van de jaren negentig dat het zo niet
langer ging. Eerst werden plekken aangewezen waar vuren waren toegestaan. Circa
tien jaar geleden kwam er een verbod. De verschillende groepen mochten samen nog
maar één vreugdevuur maken, op het strand. Zo ontstond een nieuwe traditie: de
strijd tussen Scheveningen en Duindorp.

Toen de omvang van de vreugdevuren toenam, ontstond opnieuw wrijving. Dit
voorjaar noemde Van Aartsen de vreugdevuren 'in de huidige situatie uit
veiligheidsoogpunt onacceptabel'. De bouwers hadden meer pallets gebruikt dan
was afgesproken en ze waren niet om 16 uur gestopt met bouwen. Stevige
gesprekken volgden en uiteindelijk stelden de partijen een nieuw convenant op.

'Volgens mij hebben we nu wel een redelijk verhaal', zegt Van Aartsen wanneer de
flesjes bier op tafel staan. 'Als we het precies zo doen, dan hebben we ook geen
gedonder met omwonenden en mensen die zeggen dat het zo niet langer kan.'

Niet veel later zet de burgemeester zijn handtekening onder het convenant,
waarin is vastgelegd dat de torens een grondvlak van 15 bij 15 meter krijgen en
een maximale hoogte van 35 meter. De mannen mogen bouwen van 22 uur op 26
december tot 16 uur op 31 december. Op dat moment zullen in de haven van
Scheveningen de scheepshoorns van drie grote schepen loeien, waarna de gemeente
de hoogte van beide torens zal opmeten.

'Ik ga dit niet tekenen als ik het er niet mee eens ben', zegt Michel als de
papieren voor zijn neus liggen. Hij wil zeker weten dat de gemeente nog voor de
kerstdagen een container op het strand zet, zodat ze de muziekinstallatie klaar
kunnen zetten. Dat was de afspraak, zegt hij.

'Wat wil je dat ik zeg?', vraagt een ambtenaar.

'Dat het goed komt.'

'Het komt goed.'

'Dus dan staat er een container vanaf de 23ste?'

'Ik zal mijn stinkende best doen.'

Dan zet Michel zijn handtekening.

'Proost jongens', zegt Van Aartsen.

'We gaan het meemaken', mompelt Michel.

Illustratief voor de onvrede in Duindorp is het verhaal van Rob Plugge, die al
vijf jaar betrokken is bij het organiseren van het vreugdevuur. Hij is 27,
maakte alleen zijn vmbo af en werkt nu als stuwadoor: hij laadt en lost
vissersboten, niet alleen in Scheveningen, maar soms ook in IJmuiden of
Vlissingen.

Rob groeide op in het Meeuwenhof, een hofje met arbeiderswoninkjes waar het
vocht uit de muren druppelde en de wind door de woonkamer woei. De mensen
woonden er graag, zegt Rob. Het was er gezellig, je voelde je er veilig, het was
het hart van Duindorp.

Jongeren verzamelden zich onder de bogen die toegang boden tot het hof. Daar
hingen ze wat, daar stichtten ze brandjes en als het 's zomers heet was, maakten
ze van een brandweerput een fontein die twintig meter de lucht in spoot. Als de
politie je weer eens achterna zat, rende je het hof op en kon je je eenvoudig
verstoppen. Overal hing een touwtje uit de brievenbus.

Een jaar of tien geleden ging de Meeuwenhof plat, samen met andere verpauperde
delen van de wijk. De gemeente wilde 'de problemen uit de wijk trekken', zegt
Rob. Want als je veertig bewoners van het Meeuwenhof een huis buiten Duindorp
geeft en de overige tachtig over de wijk verspreidt, dan keert de rust vanzelf
terug. Zelf verhuisden ze naar de Bevelandsestraat.

Op zijn 18de schreef hij zich in als woningzoekende. Vijf jaar lang reageerde
hij op 'een huurwoninkie', maar nooit had hij geluk. Een huis kopen ging ook al
niet, met zijn kleine contractje en de prijzen die ze voor veel van die nieuwe
woningen vroegen. En dus vertrok hij vier jaar geleden naar een bovenwoning in
de Bloemenbuurt, twee kilometer verderop. Hij wilde echt niet langer met zijn
vriendin bij zijn moeder op een kamertje wonen.

Natuurlijk, hij zit nu prima. Maar toch steekt het hem. 'De gemeente geeft de
multiculturele samenleving voorrang', zegt hij. 'Als er iets vrijkomt, gaat het
naar vluchtelingen en probleemgezinnen. De eigen bewoners krijgen geen huis
meer.'

Blauwe heftrucks manoeuvreren over een vloer van rijplaten op het Zuiderstrand.
Ze prikken stapels van twintig pallets aan hun vorken en rijden ermee naar de
verreikers, eenarmige monsters die het hout de lucht in tillen, zo naar de top
van de toren. Daar staan een stuk of tien mannen met handschoenen en
capuchontruien, die voor elke pallet een goede plek zoeken.

Het is dinsdag 27 december, tien uur 's morgens. De eerste nacht zit erop, een
nacht waarin ze zes of zeven meter de hoogte in hebben gestapeld. Het was een
vliegende start, zegt André, die komt aanrijden in een heftruck. Bij aanvang
stonden twee- tot driehonderd mannen klaar om de toren een fundament te geven
van de beste pallets.

Een paar van hen gingen tot vier of vijf uur 's nachts door, een nieuwe ploeg
stond om zeven uur vanmorgen met de slaap in de ogen op het strand. En dus zijn
ze nu al een paar meter verder dan vorig jaar op dit moment.

'Toen ging er iets mis met de aanvoer', zegt André. 'We hadden tegen middernacht
al geen pallets meer. Dat is nu beter geregeld.'

Kijk, daar komt al weer een vrachtwagen het strand op. Het zeildoek schuift
opzij en een lading nieuwe pallets wordt zichtbaar. Met piepende banden stuiven
de heftrucks eropaf.

Dit is wat de mannen van het vuur het meest lijken te vrezen: dat hun kinderen
geen huis in Duindorp kunnen krijgen, dat de wijk daardoor die saamhorigheid
verliest en dat ze - als het echt allemaal in de soep loopt - in de nabije
toekomst niet meer samen dat vuur bouwen.

Hun wantrouwen klotst grofweg twee kanten op: naar de gemeente en naar
migranten.

'Een normaal iemand met een normaal baantje', zegt André, 'kan hier bijna geen
huis meer kopen.' Hij noemt de huizen aan de Markensestraat, op de mooiste plek
van de wijk, direct aan de duinen. Ze gaan voor bijna vier ton van de hand.

'Met de nieuwe huizen proberen ze rijkeluisvolk aan te trekken', zegt Danny. 'Ze
moderniseren de wijk, waardoor het straks voor de Duindorper onbetaalbaar is
geworden.'

Tegelijk vrezen de bewoners - waar het huurwoningen betreft die nog wel
enigszins betaalbaar zijn - de concurrentie van migranten.

Nu is Duindorp nog vrij wit: 85 procent van de bewoners is autochtoon, waar dat
in heel Den Haag nog niet de helft is. Er wonen volgens de statistieken 18
mensen met een Turkse, 33 met een Marokkaanse, 70 met een Surinaamse en 41 met
een Antilliaanse afkomst. Volgens woningbouwvereniging Vestia krijgen migranten
en andere buitenstaanders geen voorrang op echte Duindorpers, tenzij ze een
urgentieverklaring hebben. Daarbij gaat het om een paar woningen per jaar.

Toch beginnen de Duindorpers in de gesprekken vrijwel allemaal over de
Schilderswijk. Was dat vroeger ook niet een leuke Haagse volkswijk? En moet je
nu eens zien wat daarvan over is, met al die 'buitenlanders', met dat
'multiculturele'.

'Ik heb daar een tijdje gelogeerd', zegt Danny. 'Ik wilde niet dat mijn vriendin
er 's avonds in haar eentje over straat ging.'

'Ze houden hier niet zo van andere culturen', zegt Michel, die zorgvuldig zijn
woorden kiest.

'Kijk maar eens naar Opsporing Verzocht', zegt Pascal. 'Dan zie je dat elf van
de tien misdaden door licht getinte mannen wordt gepleegd.'

'We willen onze eigen mensen houden', zegt Ferry. 'Er wonen hier echt niet
allemaal racisten, maar we vinden wel dat ons eigen volk eerst moet komen.'

'Je ken Duindorp wel volgooien met dat soort mensen', zegt Dennis, 'maar als die
groep groot genoeg is, dan gaan ze het overnemen. Dat is in de Schilderswijk
gebeurd.'

Zes mannen stappen in de bak van de verreiker en wurmen zich naast een stapel
pallets. Als het apparaat zich opricht, klemmen hun handschoenen zich om een
stang. Daar gaan ze dan - ongezekerd, zonder helmen - zo 27 meter de lucht in.
Ze maken grappen die zowel stoer als nerveus kunnen zijn.

Het is donderdagmiddag, even na twaalven. De bouw van de vuurstapel vordert
gestaag. Met nog ruim twee dagen te gaan naderen de Duindorpers - net als de
Scheveningers - de maximale hoogte. Als ze doorwerken kunnen ze aan het einde
van de dag op 35 meter zijn.

Zoemend wint de bak aan hoogte, langs de muur van pallets, waarvan de rechte
lijnen door het kolossale gewicht zijn gaan golven. Onderweg - terwijl je de
doodsangst in de ogen kijkt - kun je je afvragen of die groeiende toren ook niet
iets anders symboliseert dan de saamhorigheid in de wijk.

Staat die toren niet voor de toenemende onvrede in Duindorp? Stapelen de
bewoners hier elk jaar hun zorgen op?

De bak draait, mindert vaart en daalt weer een beetje, zodat de mannen op de
toren kunnen springen. Daar staan een stuk vijftien anderen te wachten op nieuw
hout, dat ze doorgeven, neerleggen en aanschuiven.

Ferry legt een pallet aan de buitenste rand, waar de beste exemplaren moeten
liggen. Hij zorgt dat ze elkaar overlappen, want dat geeft stabiliteit. Hup,
ernaast nog een pallet. En nog een. Dan tuurt hij even over de rand, om te
controleren of ze niet scheef bouwen.

'Het leg wel aardig', zegt hij. 'Je moet niet hebben dat je over twee uur
beneden staat en dat hij helemaal scheef gaat.'

Een nieuwe lading zorgen arriveert met een verreiker. Mannen snellen toe om de
twee stapels omver te trekken, waardoor de toren even inveert.

Doorgeven, neerleggen, aanschuiven. Doorgeven, neerleggen, aanschuiven.

Op oudjaarsavond, exact om twaalf uur, is het zover. Dan zal de stapel met één
druk op een knop op vier plekken tegelijk ontbranden. Er zullen knallen te horen
zijn, de Duindorpers zullen elkaar op de schouders slaan, joelen, schreeuwen.

Het vuur zal branden, de vlammen zullen de wolken likken en de zorgen zullen
voor even in rook opgaan.

De nieuwe huizen trekken rijkeluisvolk aan

Als er iets vrijkomt, gaat het naar een vluchteling

We vinden niet echt dat het lekker loopt




Bekijk de oorspronkelijke pagina: , , ,

LOAD-DATE: 30 December 2016

LANGUAGE: DUTCH; NEDERLANDS

GRAPHIC: Elk jaar stapelen Duindorpers op hetZuiderstrand tienduizenden pallets
op elkaar om op 31 december een vreugdevuur te ontsteken. Aan de overkant
(rechtsboven) bouwen de Scheveningers aan een concurrerend vuur.
De bouw van de vuurstapel vordert gestaag. De verreiker brengt de pallets op
bijna 30 meter hoogte.
Een vuurtje om bouwers en toeschouwers warm te houden.
De toren van pallets symboliseert de saamhorigheid in Duindorp.
Michel Kulk (midden) is al vijf jaar een van de organisatoren van het jaarlijkse
vreugdevuur in de Haagse wijk Duindorp.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                               2 of 200 DOCUMENTS



                                 de Volkskrant

                            30 december 2016 vrijdag

De laatste dode

SECTION: Ten Eerste; Blz. 2

LENGTH: 540 woorden


Sheila Sitalsing column


Mistroostig kauwde Ironie op een afribol. Ze was afgepeigerd. Makkelijk was haar
leven nooit geweest, maar zo zwaar als in 2016 had ze het niet eerder gehad.

Dat ze zich permanent tegen de gesel van de letterlijkheid moest verweren, was
ze wel gewend. De terreur van de smiley, het repeterende pleidooi voor 'een
ironieteken' voor de hoekigen van geest: ze liet dat soort dingen inmiddels
gelaten van zich afglijden.



Ook kon ze leven met het feit dat haar al sinds mensenheugenis de dood werd
aangezegd. Dat het een tijdje hip was om het leven in zijn geheel te ironiseren:
ook daar had ze vrede mee.

Ondraaglijk werd haar bestaan pas toen 2016 aanbrak en ze met haar vriendinnen
Absurdisme, Geestigheid, Surrealisme en haar verbitterde nichtje Cynisme een
lijst met malle voorspellingen aanlegde. Wat hadden ze gelachen. Toen nog wel.

Absurdisme had verzonnen dat de ZwartePietoorlog zich zou uitbreiden naar Pasen
en naar Kerst en dat een serieus bedoelde politicus van een serieus bedoelde
regeringspartij de term 'verstopeieren' zou ontdekken en dat hij daar een
complot in zou ontwaren en dat hij van 'een aanval op onze manier van leven' zou
reppen. En dat hij daarbij zou spugen als een lama.

Cynisme had bedacht dat een clown met een matrozenhoedje het Europese
establishment zou ontregelen en daarbij als collatoral damage een land dat naar
veiligheid verlangt de modder in zou trappen âˆ' niet uit dieper liggende
overwegingen maar gewoon omdat het kon. 'En daarna aast hij op een zetel in de
Tweede Kamer!', had Cynisme erachteraan geroepen, maar dat hadden de anderen
zelfs voor een malle voorspelling te bizar gevonden.

Ironie had voortgeborduurd op dat matrozenhoedje. Dan verzinnen we, had ze
gezegd, dat de premier zich laf laat wegspelen door dat matrozenhoedje, omdat
hij nooit ergens voor durft te staan en nooit eens iets principieel durft te
verdedigen. En dat hij zich dan toch eruit weet te glibberen, dankzij Angela
Merkel. En dat hij dan aan het eind van het jaar niet met rotte tomaten wordt
bekogeld wegens het verzaken van zijn taak, maar wordt geprezen om zijn 'knappe
politieke manoeuvres'.

Daar hadden de anderen erg om moeten lachen. Stel je voor dat men daarin zou
trappen!

Ze waren op dreef geweest. Iemand had iets geroepen over de Amerikanen. Dat ze
een president het Witte Huis in zouden stemmen die puissant rijke racisten en
gekke generaals om zich heen zou verzamelen. Om op te komen voor de gewone man.


Iemand anders had geroepen dat er 'iets' met Thierry Baudet bij moest. 'Dan
leggen we Theo Hiddema ernaast!' Ze hadden haast in hun broek gepiest van het
lachen.

'En dan', had Ironie besloten, 'voorspellen we dat George Michael doodgaat met
Kerst. Opdat we nooit meer van dat takkelied afkomen.'

Nu, een jaar later, zat ze in de woonkamer en huiverde. Wanneer ironie waarheid
wordt, is er voor Ironie geen plek meer, mijmerde ze âˆ' ze vond hem best goed
gevonden van zichzelf. Ze smeet de laatste koude afribol in de kalende
midwinterdecemberboom. Toen riep ze de Dood. 'Ik ben zover.'

Godzijdank waren de dodenoverzichten van 2016 al geschreven en gedrukt. Niemand
zou merken dat ze er niet meer was.

Zo zwaar als in 2016 had Ironie het niet eerder




Bekijk de oorspronkelijke pagina:

LOAD-DATE: 29 December 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                               3 of 200 DOCUMENTS



                                 de Volkskrant

                           28 december 2016 woensdag

De Gouden Sylvana

SECTION: V Opening; Blz. 5, 6, 7, 8, 9

LENGTH: 3055 woorden


Media - OVERZICHT: MEEST BESPROKEN PERSONEN IN DE MEDIA

27. Mart Smeets (-)

Mist u hem al? Nee hè? De Mart is met pensioen, maar vaker in beeld dan ooit.
Zijn afscheid in fases doet denken aan de Never Ending Tour van Bob Dylan: sinds
2012 leefden we mee met Marts laatste Spelen, zijn laatste Avondetappe, zijn
laatste wielerverslag en zijn laatste basketbalcommentaar. Er was een saluut in
DWDD, hij werd overal geïnterviewd, schoof aan in talkshows (nee, die
privé-onthullingen van Thomas Dekker vond Mart maar niets) en schreef nieuwe
boekjes. Mart zit inmiddels bijna op negentig boeken, dus die Nobelprijs voor
Literatuur kan hem nu echt niet meer ontgaan, als we toch Dylan-vergelijkingen
aan het maken zijn.

26. Floortje Dessing (-)

Golden Girl Floortje. NRC-recensent Hans Beerenkamp noemde haar, naar aanleiding
van het tweeluik Floortje terug naar Syrië, 'de vrouw van de televisieherfst'.
In februari bezorgde ze Twan Huys als gast in College Tour enorm goede
kijkcijfers. En in oktober zagen we haar oude vader uit elkaar knallen van geluk
toen ze de Gouden Televizierring won met Floortje naar het einde van de wereld.
Albert Verlinde (wie anders, wie anders) zag het in februari al aankomen: 'Ze
gaat de wereld over, pakt haar eigen ritme, brengt het prachtig in beeld en
combineert die mooie beelden met prachtige menselijke verhalen. Dat is een
gouden combinatie.'

25. Henk Krol (13)


Geen enkele dode gefeliciteerd, geen onthullingen over vermeend gesjoemel bij de
Gay Krant: het zelfbenoemde boegbeeld der babyboomers beleefde een rustig jaar,
voor zijn doen. De aarzeling bij de vakjury om Krol op te nemen in deze top 40
verdween pas toen Ben 'Ik ben maar een clown' Cramer het podium beklom en, nadat
een keer of acht het verkeerde bandje was gestart, eindelijk het nieuwe lijflied
van 50Plus kon worden gezongen:

'Blijf van mijn poen af,
Ik waarschuw niet meer.'

Eigen portemonnee eerst, heet het liedje. En wég waren de maskers van de
cijferontkenners.

24. Thomas Erdbrink (-)

Vaandeldrager van de hoopvolle gedachte dat je ook als persoon mét veel kennis
en verstand van zaken - Teheran, met name - geliefd, beroemd en gelauwerd
(Nipkow 2015, NPO Gemist Award en twee Tegels 2016) kan worden. Met als
voorlopige tiara op het werk het presentatorschap van Zomergasten, het non plus
ultra in acclamatie voor de betere mediafiguur. Wat hij zo charmant deed dat
hem, geheel tegen de #zg-zeiktraditie in, twee onvervalste reclameuitzendingen
werden vergeven; voor respectievelijk de VVD (Rutte) en uitgeverij Prometheus
(Op de Beeck). Zijn eerste klap, een gesprek met een lekker hoog octaangehalte
met Dyab Abou JahJah, was dan ook gewoon raak.

23. Gordon (12)

Gordon kondigde twee afscheidsconcerten in het Amsterdamse Concertgebouw aan.
Hij zou stoppen met zingen, was het idee. Michiel van Erp maakte een
documentaire over 25 jaar Gordon. Er kwam een laatste album: Compleet, volmaakt.
Een Facebookpost: 'Gelukkig, ook na 25 jaar weer niet genomineerd voor een
Edison met m'n laatste album! Godzijdank! Hahahhahhahahahahh.' Een JFK
Magazine-cover: 'Ik ben moegestreden.' Toen het gedaan was met Gordon, de zanger
(Gordon, het fenomeen heeft zichzelf diep ingegraven in het medialandschap)
informeerde iedereen die hem afscheidsinterviewde voorzichtig of het echt zijn
laatste concert zou zijn. Einde van het liedje: dat kon Gordon niet beloven.

22. Twan Huys (-)

Mart Smeets staat tot wielrennen als Twan Huys tot de Amerikaanse politiek,
bleek uit Huys' duiderschap bij DWDD. En dan had hij ook nog eens het tv-moment
van het jaar te pakken door hi-techkunstenaar Daan Roosegaarde in College Tour
ineens (boe!) kritisch om de frisse oren te slaan met een gefilmde beschuldiging
van charlatanisme, wat hem op een wegloper en een 'fuck you' kwam te staan. Maar
de absolute zenit van twanhuyzigheid: het oprichten van de ( =misschien slechts
door premierschap van Geert W. gesloopte) traditie van het Correspondents'
Dinner, de Aunt Jemima Pancake Syrup onder de sentimenteel-Amerikaans-politieke
importproducten. 2! Komma! 7! Miljoen! Kijkers!.

21. Wierd Duk (-)

Hij werkt voor één van de grootste kranten van Nederland, het bijna altijd
goedgemutste AD, en is vast praathoofd bij Pauw. Verder heeft Wierd Duk, reizend
commentator en spreekbuis van verketterde PVV-stemmers, helemaal niets met de
MSM (mainstreammedia, weet u wel). Die bezwijken onder politieke correctheid en
wegkijkgedrag, waar Duk fier tegen strijdt door het kanaliseren van
onderbuikgevoelens - ieder zijn eigen agenda. Op Twitter is zijn radicalisering
in realtime te volgen, maar pas op als je in gesprek wil: Duk is zelf voor rede
vatbaar maar zijn volgers allerminst, voor je het weet word je ondergescheten
door islamhaters, complotgekkies en kremlinvriendjes. Luisteren naar de gewone
man zal je, gutmensch.

20. Thomas Dekker (-)

Matthijs van Nieuwkerk had liever niet geweten dat Thomas Dekker en Michael
Boogerd zich het betaalde schompes neukten aan de vooravond van de Tour de
France. En dat Dekker en Steven de Jongh eerlijke topsport minder serieus namen
dan een aftrekwedstrijd in een hotelkamer. Maar ja, hij moest Dekkers
dopingmemoires Mijn Gevecht lezen, want de oud-wielrenner kwam met ghostwriter
Thijs Zonneveld naar De Wereld Draait Door. Dekker zette aan de talkshowtafel
alvast een sprint in, naar de bovenste regionen van de bestsellerslijsten.

19. Halina Reijn (19)

Wat kijk je? Zeekoe! Heb ik iets van je aan of zo? Of wil je toevallig even
gratis naar me staren omdat ik de grote Halina Reijn ben, gelauwerd actrice,
graag geziene tafeldame en feilloos beoefenaar van ironie. Ik wilde gewoon even
lekker anoniem op liefdesvakantie met mijn nieuwe vlam Daniel de R., voormalig
gymnasiast en profvoetballer, nu werkzaam in de NOS-babbelbranche. Maar sinds
die documentaire over mijn baarmoeder kan ik nooit meer rustig een column
schrijven waarin ik tongue in cheek wat gewone mensen bespot. Tssss.

18. Douwe Bob Posthuma (19)

Zanger Douwe Bob Posthuma zou ergens tegen het einde van zijn lied tien seconden
zijn mond houden, een gimmick waar de mensen niet over uitgesproken raakten. Met
Slow Down en strak geregisseerd geknipoog naar de camera's haalde Douwe in
Stockholm de finale van het Eurovisiesongfestival, die hij niet won. Met 'I love
you too baby', verbrak Douwe Bob de niet-stilte van het jaar. Come on!

17. Arjen Lubach (16)

Eén plaatsje gezakt ten opzichte van vorig jaar, omdat hij niet meer deed dan
zijn positie als Van Kooten & De Bie, Wim Kan of Gebrand Adriaensz. Bredero van
de jaren 2010 definitief te maken. Mediagenieke politici (hoipipeloi, Jesse)
juichen als ze bij hem onder het John-Oliverscherpe fileermes mogen, want
mediageniek. Het minzame 'niet meer deed dan' mag u lezen als jaloezie.

16. Mattie Valk (-)

Qmusic-dj Mattie Valk kende een nogal heftige lente. Hij bleek niet de
biologische vader te zijn van de tweeling waarvan zijn vriendin beviel. Nadat
hij het nieuws zelf bekend had gemaakt, nam Valk een tijdje vrij om bij zinnen
te komen. Maar hij kwam snel weer terug en probeerde verder niet al te veel
aandacht meer te besteden aan het hele voorval. Dat was tegen het zere been van
Privé-persoonlijkheid Jan Uriot: 'Ik vond zijn verhaal niet zo geweldig.' Give
the guy a break, Jan.

15. Hugo Borst (-)

Na een afwezigheid van maar liefst vijf jaar keerde de Rotterdamse journalist
terug in de Champions League van de media, mét baard. Het ging eens een keer
niet over bondscoach Danny Blind, buitenspel of Sparta. Met een vlammend stuk in
het AD gaf hij samen met historica Carin Gaemers het debat over de kwaliteit van
de ouderenzorg een nieuwe impuls. Honderden lezers reageerden, het ene geval was
nog schrijnender dan het andere. Hugo Borst, activist: plaats 15 is dik
verdiend.

14. Jaap de Groot (-)

Op 24 maart overleed Johan Cruijff. Minder dan zeven maanden later verscheen
Johan Cruijff, mijn verhaal van Jaap de Groot, sinds jaar en dag namens De
Telegraaf de slippendrager van Cruijff. Het werd een bestseller, wereldwijd,
maar dat kwam door Cruijff, niet door De Groot.

De Financial Times fileerde het boek. 'Het grootste deel bestaat uit
oninteressante onzin', schreef recensent Simon Kuper. Hij had natuurlijk gelijk,
maar op zulke kritiek zat niemand hier te wachten, want Johan Cruijff is nu
eenmaal Johan Cruijff; onze Johan Cruijff.

13. Jan Dijkgraaf (-)

Jan Dijkgraaf staat elke ochtend héél vroeg op, in Friesland, en vanaf dat
moment begint hij te twitteren. Eerst nog aardig, 'Goedemorgen, lieve mensen',
maar nadat hij een driftig briefje naar een BN'er in staccato kinderzinnetjes
heeft getikt, is hij op dreef: liefst trolt hij de hele dag door twitteraars,
die inmiddels - ach, wat sneu - niet meer reageren. Hij was dus klaar voor een
nieuwe uitdaging: Dijkgraaf werd politicus. Of eigenlijk stemkastje, van
GeenPeil. Dat een grote mond achter het toetsenbord nog altijd wat anders is dan
op een podium, bleek toen het stemkastje een speech hield op de partijlancering.
Er was helaas geen drummer ingehuurd, waardoor je - padoem-pats - niet wist
wanneer je moest lachen.

12. Fajah Lourens (-)

'Ik ga dit jaar vaker mijn rust pakken', schreef Fajah Lourens in januari op
Instagram. Maar toen stond haar boek Killerbody dieet ineens wekenlang aan de
top in de CPNB bestseller 60 en kwam haar babyneefje om het leven in een
familiedrama. Omziend naar wat je een bewogen jaar kunt noemen, wenste Lourens
zichzelf dus wederom meer rust. In december maakte ze een heftige, demonische
zielenreis (haar woorden), hetgeen leidde tot de kop 'Fajah braakt zes uur lang
na drinken plantenbrouwsel' op de site van het AD. Trippen op ayahuasca maakte
haar niet alleen aan het marathonkotsen, maar ook aan het huilen. Lourens wil
meer genieten van 'het zijn in het moment', zei ze in een vlog op YouTube. 'De
agenda moet gewoon leeg, want ik trek het gewoon echt niet meer.'
#mykillerbodymotivation voor 2017: 'Geluk moet van binnenuit komen.'

11. Johan Derksen (-)

Johan Derksen in 2016: noemde Jort Kelder een 'publiciteitsgeile klootzak', vond
Jandino Asporaat 'net zo vervelend als Humberto', stelde dat amateurvoetbalclubs
'naar de klote gaan omdat er te veel Marokkanen spelen', had 'volkomen schijt
aan Sylvana Simons', 'versprak' zich later over diezelfde vrouw met het breed
uitgemeten 'zo trots als een aapje', maakte excuses, maar noemde haar vervolgens
nog even een 'hysterisch wijf', vond een Esquire-redacteur met wie hij samen te
gast was bij RTL Live een 'muts' en pleitte later nog maar eens voor het behoud
van Zwarte Piet. Een zwaarbevochten elfde plek dus.

10. Abou Jahjah (-)

Abou Jahjah heeft het niet zo op zionistenpijpers, maar is verder dol op de
Joodse medemens, hoor. Nee echt, islamofobie, dát is pas erg, zeg maar
antisemitisme 2.0. Presentator Thomas Erdbrink kreeg geen grip op deze
woordgoochelende Zomergast, de spil van het literaire relletje van het jaar.
Leon de Winter op de kast krijgen is geen kunst, maar als je zoals Abou Jahjah
eigenhandig 72 jaar uitgeefgeschiedenis van de Bezige Bij op losse schroeven
zet, dan ben je een hele grote, olifant-in-de-porseleinkast-technisch. Jammer
dat de impact van het boekje waar het allemaal om te doen was, in het niet viel
bij de ophef vooraf.

9. Ajé Boschhuizen (-)

Het voorjaar was amper begonnen toen de Hoofdpiet en Pietje Paniek, twee
typetjes in wie Erik van Muiswinkel en Jochem Myjer konden worden herkend, er de
brui aan gaven. Het Sinterklaasjournaal zou nooit meer hetzelfde zijn - althans,
dan hoopten ze.

En wie zat er weer met de gebakken peren? De eindredacteur annex scriptschrijver
van het Sinterklaasjournaal, Ajé Boschhuizen. Hier kon niet tegenop worden
geschreven. Het ene kamp verweet hem dat hij de Nederlandse cultuur verkwanselde
(want: roetveegpieten, en geen authentiek zwarte), het andere dat hij niet alle
Zwarte Pieten ontkleurde.

En zo was het Sinterklaasjournaal alweer het meest omstreden kinderprogramma
sinds de Stratemakeropzeeshow uit de jaren zeventig, niet in de laatste plaats
dankzij Martin Bosma van propiet-partij PVV. Deze keer was het niet de deftige
dame uit de Stratemakeropzeeshow die de scheten voor haar rekening nam, maar
deed Bosma het, in zo'n voorspelbare aanval op de NPO. De stank was
onverdraaglijk.

8. Shula Rijxman (-)

Shula Rijxman, half mens, half beleidsstuk, schreef op een opiniepagina van de
Volkskrant dat de oublieke omroep moest 'leren van de overwinning van Trump'
(whut?) door er beter voor te zorgen dat ze 'alle gevoelens in de samenleving'
(whut??) 'een plek geeft' (whut???). Lees: 'OMG, PVV-stemmers!'. En zo riep de
voorzitter (sinds 1 september) andermaal een hooncycloon over haar toch al zo
geplaagde PO af. Waarop ze in DWDD en NRC reageerde met zo veel bestuursjargon
dat alle criticasters alsnog versneld in slaap vielen, behalve Ebru Umar, die in
haar Metro-column krijste dat ze nooit op depublieke omroep werd uitgenodigd
omdat ze een andersdenkende journalist is, nou, dan weet je dat je alle
beginnersfouten wel zo'n beetje gemaakt hebt.

7. Thierry Baudet (-)

Thierry Baudet (Frans voor Diederik Ezel) is in grachtengordelkringen al jaren
een fenomeen: hij maakt zich even makkelijk hard voor Bach en Bernstein als voor
aanranding of EU-uittreding. De zelfverklaarde 'belangrijkste intellectueel van
Nederland' beklom eens succesvol een piano en zal ook ooit de berg die zijn ego
is bedwingen. Eerst wil hij afrekenen met de elite. Het kantoor van zijn
splinterpartij Forum voor Democratie is handig op de Herengracht gelokaliseerd,
zodat hij het systeem van binnenuit kan opblazen. Nu nog even die aardappel in
zijn keel doorslikken.

6. Giel Beelen (-)

Na een jaar afwezigheid helemaal terug - en hoe. Het was me het jaar wel voor de
bebrilde plaatjesdraaier. Waar zullen we eens beginnen? Bij de 'apengrap' over
Sylvana Simons? De bekendmaking van zijn jaarsalaris (565 duizend euro)? De
ineenstorting van 3FM? Hij einde van zijn ochtend op diezelfde zender, na ruim
twaalf jaar? De Gouden Giel, jazeker, het had dit jaar zomaar gekund.

Als 'shockjock' was Beelen een voorloper, maar er is een tijd van komen en een
tijd van gaan, waarbij niet uit het oog moet worden verloren dat hij al die
jaren niet alleen zichzelf, maar ook de popmuziek en de luisteraars een grote
dienst heeft bewezen. Famous last words: 'Na twaalf jaar ga ik weg, fuck it. Ik
ga er gewoon vandoor.' Nou, noem het maar gewoon.

5. Ismail Ilgün (-)

Geen Gouden Treitervlogger, wél woord van het jaar. In september rukten de media
massaal uit naar het Zaanse Poelenburg om de 19-jarige vlogger Ismail Ilgün en
zijn maten gezelschap te houden bij hun hangplek, de Vomar. Mark Rutte noemde
hem 'tuig van de richel'. De nationale rel eindigde met een platenlabel dat
Ilgün een contract aanbood. Journalisten die met de 'haakneustreiterturk'
(GeenStijl) of 'stem van een generatie' (TopNotch) wilden terugblikken, kregen
het verwijt zijn straatje schoon te vegen. Wierd Duk presteerde het een
interview met Ilgün in NRC 'net zo plat en amoreel' te noemen als Willem
Holleeder in College Tour.

4. Astrid Holleeder (-)

Interviews in de Volkskrant en De Telegraaf, halve uitzending RTL Late Night,
voorpublicatie in Het Parool: naadloze landelijke dekking in het mediaoffensief
van het jaar, ter verkoop van haar boek Judas, waarin ze haar leven met
psychopate broer Willem beschrijft. Apple-achtige schaarstemarketing plantte het
boek ferm op 1 in de nationale bestsellerlijst. We hebben iets te vaak The Usual
Suspects gekeken om na 576 pagina's Nederhorror niet met de 0,05 procent kans
rekening te houden dat Astrid toch de Kaiser Soze blijkt, al is dat gezien haar
verhaal natuurlijk volkomen ongepast.

3. Ebru Umar (-)

Voor een columnist van treinkrant Metro en een interviewer van Libelle, scoorde
Ebru Umar op de aandachtsmeter dit jaar verrassend hoog. De voorvechter van het
vrije woord was overal, nadat Erdogan en zijn handlangers haar na wat minder
vleiende tweets hadden vastgezet in Turkije.

In Metro richtte Umar het woord tot 'Nederturken': 'GEFELICITEERD met jullie
totaal mislukte Nederlanderschap (...) met jullie loyaliteit aan een stel
berggeiten uit Turkije, geitenneukers zo je wilt, die jullie volgen zodra ze
oproepen tot NSB-gedrag.' De tweet over Marokkanen na de diefstal van haar
telefoon zullen we maar niet herhalen. 'Iedereen die me kent weet dat ik anders
ben dan mijn imago. Aardig, empathisch, geïnteresseerd', zei ze in de
Volkskrant. Daar klampen we ons dan maar aan vast.

2. Jan Roos (4)

Laat er geen enkele twijfel over bestaan: alles wat Jan Roos doet, doet hij om
zo hoog mogelijk op deze lijst te eindigen. In 2014 nog lijstduwer, vorig jaar
klom Roos op naar de vierde plaats. Dit jaar bleef alleen Sylvana Simons (over
wie Roos zei dat ze - hahaha - alleen maar de politiek in was gegaan voor de
aandacht) hem voor. Een straatlengte hoor, daar niet van. Als deze trend
doorzet... nee, daar willen we niet aan denken. In augustus maakte Roos de
overstap naar de politiek, werd hij lijsttrekker van VNL en zag hij vervolgens
tot zijn gigantische verbazing zijn oude makkers van GeenPeil ook de politiek in
gaan. 'Misschien is dit ook wel een ego-ding', verklaarde Roos die stap in het
AD. Misschien wel ja. Misschien moet het allemaal niet veel gekker worden. Nee,
serieus.

1. Sylvana Simons (37)

Ooit was ze presentator van het type 'ik wil een nieuwe kant van mezelf laten
zien' (en de vrouw die een bril opzette om een boekenprogramma te presenteren);
intussen beheerst ze al twintig jaar de elegante kunst kijkers voor zich te
winnen - zo heeft ze met afstand de boeiendste mediacarrière van haar
TMF-generatie, om maar wat vergelijkingsmateriaal erbij te pakken. Zelfde
medaille, andere kant: ze jaagt kijkers de gordijnen in, tot randdebiele
KKK-filmpjes aan toe. Nou jaagt ze de bullshitdectector af en toe fiks in het
rood (Paravisie, Trap-er-niet-in-gate, 'Ik heb bewegende beelden van dat
Trump-interview gezien'), maar Bullshit is het nieuwe Effectief en haar
barricades tegen discriminatie, alledaags en onalledaags, zijn consequent en
totaal inhoudelijk. En al heeft ze de air d'r hele zijn te zien als een goed
bestudeerde presentatieklus, haar authenticiteit begint procentueel onmiskenbaar
in te lopen op haar imagovaardigheden. En dan het jaar eindigen met een
publicitaire bang door DENK te verruilen voor Lijst Simons. Prima logo ook, dat
Artikel 1.




Bekijk de oorspronkelijke pagina: , , , ,

LOAD-DATE: 27 December 2016

LANGUAGE: DUTCH; NEDERLANDS

GRAPHIC: Sylvana Simons: haar authenticiteit begint procentueel onmiskenbaar in
te lopen op haar imagovaardigheden.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                               4 of 200 DOCUMENTS



                                 de Volkskrant

                           24 december 2016 zaterdag

Premies en belastingen in 2017

BYLINE: NANDA TROOST

SECTION: Economie; Blz. 30

LENGTH: 1178 woorden

VIER SOORTEN BASISVERZEKERINGEN

Dit jaar doet de combinatiepolis zijn intrede. Er zijn nu vier verschillende
soorten basisverzekeringen: budget, natura, combinatie en restitutie. De budget-
en naturaverzekering zijn niet veranderd. Wie een restitutiepolis kiest heeft
altijd een vrije zorgkeuze en krijgt dus altijd de hele rekening vergoed. Wie
een combinatiepolis afsluit, heeft voor de meeste zorgverleners ook een vrije
zorgkeuze. Dat verschilt soms wel per zorgsoort: bijvoorbeeld wel een vrije
zorgkeuze voor ziekenhuizen, maar niet voor klinieken. Bij een combinatiepolis
heeft de verzekeraar ook contracten afgesloten met zorgverleners. Wie naar een
niet-gecontracteerde zorgverlener gaat, krijgt niet de hele rekening vergoed.
Alleen het 'normale' tarief is dan verzekerd. Is een kliniek veel duurder dan
normaal, dan moet er worden bijbetaald. De premies tussen deze verzekeringen
verschillen enorm.

Check de grootste verschillen:
http://weblog.independer.nl/statistieken/zorgverzekering-2017-360-euro-verschil-
goedkoopste-en-duurste-polis/

ZELF BEREKENEN

Op deze pagina staat slechts een greep uit de belangrijkste wijzigingen, die
bovendien per individu zeer verschillend kunnen uitpakken. Voor meer informatie
of het berekenen van toeslagen (zorg, huur, kinderopvang en kindgebonden
budget): via vk.nl/premiepagina komt u terecht bij informatie van de
Rijksoverheid (toeslagen en pensioenleeftijd berekenen), Nibud (koopkracht), SVB
(kinderbijslag en AOW) en zorgverzekeringsvergelijker Independer.

WERKNEMERS

De verkiezingen staan voor de deur en dus worden er in 2017 cadeautjes
uitgedeeld. Op basis van de loonstrook gaan alle werknemers erop vooruit. Wie
het minimumloon verdient, eindigt 2,2 procent in de plus, Jan Modaal (35 duizend
euro) 1,08 procent. Dit komt onder meer door een korting op de
inkomstenbelasting, via een hogere algemene heffingskorting. Extra meevallers
zijn er natuurlijk voor wie een extra salarissprongetje maakt of meer uren gaat
werken. Goed nieuws voor jongeren. Wie 22 jaar is, krijgt vanaf 1 juli het
volwassen minimumloon en die verhoging werkt ook door in de jeugdlonen vanaf 18
jaar. De laagste inkomens profiteren verder van een verhoging van de
huurtoeslag, de zorgtoeslag en het kindgebonden budget. Tegenvallers zijn er
ook: de ziektekostenverzekering wordt duurder. Het is nog afwachten wat de
pensioenfondsen met hun premies doen. Het ABP heeft dat al bekendgemaakt: voor
de ambtenaren gaat hij omhoog.

ZELFSTANDIGEN

Voor zzp'ers, hun opdrachtgevers en mogelijke werkgevers blijft het aanmodderen
tot de verkiezingen en vooral de kabinetsformatie daarna. Handhaving van de
nieuwe wet Deregulering Beoordeling Arbeidsrelatie (DBA) heeft door alle ophef
daarover voorlopig geen prioriteit. Opdrachtgevers krijgen vooralsnog alleen een
naheffing voor sociale premies als ze overduidelijk misbruik maken van
schijnzelfstandigen.

UITKERINGSGERECHTIGDEN

De uitkeringen gaan per 1 januari omhoog omdat ze gekoppeld zijn aan het
minimumloon dat dan ook stijgt. Het minimumloon gaat van 1.537,20 naar 1.551,60
euro per maand.

Participatiewet: Het aantal banen dat gerealiseerd moet worden voor
arbeidsgehandicapten gaat omhoog van in totaal 20.500 banen eind 2016 naar 33
duizend. In 2025 moeten er honderdduizend banen voor arbeidsgehandicapten zijn
bijgekomen in de marktsector en 25 duizend bij de overheid. Gemeenten worden
verplicht beschutte werkplekken voor de allerzwaksten te realiseren.

Bijstand: Een aantal gemeenten gaat in 2017 experimenteren met het versoepelen
van de regels. Dan hoeven bijstandsgerechtigden bijvoorbeeld niet te
solliciteren. Ook mogen ze, in een poging sneller aan een baan te komen, meer
bijverdienen (tot 199 euro per maand) zonder dat ze worden gekort op hun
uitkering.

Wajong: In 2017 worden de laatste Wajongers beoordeeld op de vraag of ze wel of
niet in staat zijn om te werken. Wajongers die dat kunnen, zien hun uitkering in
2018 dalen van 75 naar 70 procent van het minimumloon. Voor Wajongers die niet
kunnen werken, verandert er niets.

WERKGEVERS

Ook voor werkgevers is er het zoet. Per saldo blijven de lasten gelijk, al wordt
er wat geschoven met de hoogte van de verschillende premies. Premies voor
werkloosheid en arbeidsongeschiktheid kunnen nog tegenvallen als er in een
sector veel werklozen of zieken zijn, of meevallen als het goed gaat. De nieuwe
ontslagvergoeding, de transitievergoeding, wordt aangepast. Werkgevers die een
langdurig arbeidsongeschikte na twee jaar ontslaan, krijgen een deel van de
verplichte transitievergoeding terug van het UWV.

OUDERS

De kinderbijslag gaat omhoog. Datzelfde geldt voor het kindgebonden budget en de
tegemoetkoming voor de kinderopvang. Voor arme gezinnen krijgen gemeenten
jaarlijks 100 miljoen euro extra om kinderen te laten meedoen aan muziekles,
sportvereniging of schoolreisje. Ook te besteden aan fiets of winterjas.

GEPENSIONEERDEN

De AOW-leeftijd gaat verder omhoog tot 65 jaar en 9 maanden. De AOW-uitkering
gaat iets omhoog. Meer dan 70 procent van de gepensioneerden gaat er volgend
jaar op vooruit. Ouderen met veel vermogen kunnen er tot 4 procent op achteruit
gaan.

PATIËNTEN

De ziektekostenverzekering wordt flink duurder: de meeste stijgen met ongeveer
een tientje per maand. Het eigen risico blijft met 385 euro gelijk. Wie nu een
zorgtoeslag krijgt, krijgt volgend jaar iets meer. Daarnaast is de maximale
inkomensgrens bij alleenstaanden en partners verhoogd.

Een tijdelijk verblijf in een zorginstelling wordt in 2016 vergoed vanuit de
basisverzekering. Het gaat hierbij om een eerstelijnsverblijf in een
huisartsenhospitaal of verpleeghuis, bijvoorbeeld na ontslag uit het ziekenhuis.
Fysiotherapie bij etalagebenen komt in de basisverzekering. Verzekeraars krijgen
de mogelijkheid om het eigen risico voor voorgeschreven dieetvoeding of bepaalde
zorgprogramma's niet te hanteren. Sinds 1 oktober is de basisverzekering
uitgebreid met een behandeling tegen ernstige chronische darmverstopping
(sacrale neuromodulatie).

De leeftijdsgrens voor de vergoeding voor kunsttanden bij kinderen gaat van 18
naar 23 jaar. Er komen strengere regels rondom de vergoeding voor het klikgebit.


Een medisch noodzakelijke bovenooglidcorrectie, besnijdenis of borstcorrectie
wordt, alleen met toestemming van de verzekeraar, vergoed uit de
basisverzekering.

SPAARDERS

Spaarders betalen pas belasting vanaf 25 duizend euro aan vermogen. Ook voor
groene beleggers zijn de bedragen opgehoogd: tot 57.385 euro.

De hypotheekaftrek wordt verder afgebouwd en met 2 procentpunt verlaagd tot 50
procent in de vierde schijf.

Per 1 januari wordt de eenmalige vrijstelling voor de schenking van de eigen
woning verruimd naar 100 duizend euro. Dit kan in drie opeenvolgende jaren
worden benut.

Onderhoudskosten voor monumenten (minus subsidies) zijn voor 80 procent
aftrekbaar.

De bijtelling voor auto's van de zaak gaat naar 22 procent voor nieuwe auto's en
naar 18 procent voor elektrische auto's.

De accijns op alcohol en tabak worden vereenvoudigd en veranderen nauwelijks. De
accijns op kerosine en diesel stijgt licht.




Bekijk de oorspronkelijke pagina:

LOAD-DATE: 23 December 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                               5 of 200 DOCUMENTS



                                 de Volkskrant

                            23 december 2016 vrijdag

Klokluiders

BYLINE: DOOR PATRICK VAN DEN HANENBERG EN JORIS HENQUET

SECTION: V Opening; Blz. 12, 13

LENGTH: 1437 woorden



HIGHLIGHT: De oudejaarsconferenciers hadden een goed jaar met Erdogan, Poetin,
Trump, Rutte, Epke Zonderland en Sylvana Simons. Al staat dat professionele
geluk traditioneel pessimisme niet in de weg. Waar gaan we in het nieuwe jaar
naartoe? Het meest beluisterde antwoord dit jaar: 'Naar de verdoemenis.'


Cabaret - RECENSIES: OUDEJAARSCONFERENCES 2016

De Orde van de Dag & het Zuidelijk Toneel

Ouds & Nieuws Show
Landelijke tournee t/m 31/12

Thema

Wat kan ik doen? Als gewone burger denk je dat je machteloos staat bij het
wereldnieuws, maar je kunt wel degelijk invloed uitoefenen. De thematiek wordt
opgeworpen door God zelf (Greg Nottrot), aangevuld met de vraag: is het goed om
iets te doen of kun je beter iets laten?

Vorm

2016 leent zich slecht voor grappen en grollen, daarom vonden de makers van het
collectief De Orde van de Dag het passender voor hun alternatieve
oudejaarsconference ditmaal een kerstspel te brengen met God en een moraal.
Spijtig alleen dat de gekozen toneelvorm, waarbij 'gewone man' Japie Jonker
(Mark Kraan) in allerlei nieuwsgebeurtenissen wordt geplaatst, niet werkt. Japie
wordt bijgestaan door twee gastacteurs die onvoorbereid meespelen. Dat levert
rommelig en langdradig theater op.

2016 was een rotjaar, omdat...

... er vrouwen werden aangerand in Keulen, bommen ontploften op een Brussels
vliegveld en een aanslag plaatsvond op de boulevard van Nice. Hoofdpersoon Japie
moet het in deze voorstelling allemaal van nabij meemaken.

2016 was een fijn jaar, omdat...

...we door de dood van Prince en Leonard Cohen weer even massaal op heel goede
muziek werden gewezen.

Sterkste grap

Weinig sterke grappen, al zorgt de vliegensvlugge powerpointpresentatie van
Michiel Lieuwma voor een lichtpuntje.

Belangrijkste doelwit

Vooral de onvoorbereide gastacteurs hebben het zwaar in deze productie en het
publiek worstelt met ze mee.

Eindoordeel

4

---

Javier Guzman

Zonde(r) voornemens (Oudejaarsconference 2016)
Landelijke tournee t/m 30/12. 31/12 op RTL 4 om 20.00 uur

Thema

Wat is er toch gebeurd dat we zo ver uit elkaar zijn gegroeid? Deze diepzinnige
vraag wordt gevolgd door een reeks oppervlakkige observaties over religieuze
fanatici, leugenachtige politici en burgers met een mening die niet op feiten is
gebaseerd.

Vorm

De taal is van 2016, maar de conference is verder een Wim Kanniaans traditioneel
jaaroverzicht. Guzman is een goede performer, die weet wat zijn RTL-publiek van
hem verlangt: amusement en niet te moeilijk doen. Gelukkig zitten er naast de
makkelijke sekslol ook goede, scherpzinnige grappen tussen. Een agressief
zoeklicht door de zaal laten gaan als inquisiteur is een uitstekende vondst,
helaas zonder degelijke uitwerking. Het slot is van groepachtniveau.

2016 was een rotjaar, omdat...

...de Nederlanders elkaar het licht niet meer in de ogen gunnen, terwijl we door
buitenlandse dictators worden getreiterd en gepest.

2016 was een fijn jaar, omdat...

...een 19-jarige brutale coureur de hele Formule 1-wereld op zijn kop heeft
gezet met slechts één wapen: gewoon gas geven.

Sterkste grap

'Jezus had wel een erg grote bek voor iemand met maar twaalf volgers. Ik heb er
veel meer op Twitter.'

Belangrijkste doelwit

Hier zit de zwakte van Guzman: de presidenten van Rusland, Turkije, Nigeria en
nog een hele zwik mannen (en de voor de hand liggende vrouw) krijgen allemaal
hun vet, soms grappig, maar origineel is het zelden.

Eindoordeel

6,5

---

Sjaak Bral

Vaarwel 2016
26 en 27/12 in Rijswijkse Schouwburg, 28 t/m 31/12 in Theater Diligentia Den
Haag.
Op 31/12 te zien op Omroep West

Thema

Het is volkomen begrijpelijk dat het Nederlandse volk in verwarring is als je
politici, voetbaltrainers als Dagobert Dick, de koning en zijn opa, de
stewardess van Transvagina en jezelf niet meer kunt vertrouwen.

Vorm

Omringd door 99 lege champagneflessen en een gevulde fles in de koeler (à la Wim
Kan) is Sjaak Bral de groepsleider in een opvanghuis voor verwarde mensen. Hij
legt met een bombardement aan grappen zijn vierstappenplan uit om weer tot rust
te komen. Helaas met minder muziek dan we gewend zijn bij Bral, die zijn combo
dit jaar thuisliet.

2016 was een rotjaar, omdat...

...de Turkse president Erdogan als een slang ons leven is binnengekropen, en de
'zekere' Olympische medaillewinnaars, zoals Epke Zondergrip ons in Riool de
Janeiro in de steek hebben gelaten.

2016 was een fijn jaar, omdat...

...we nu al weten dat de nieuwe partij DENK zijn naam na de verkiezingen zal
moeten veranderen in DACHT.

Sterkste grap

'De enige keer dat mijn vrouw nog door mijn haar gaat, is als ze het doucheputje
leegt.'

Belangrijkste doelwit

Bral schopt ongegeneerd tegen alles en iedereen aan. Het ene moment zal de
PVV-stemmer zich zeer ongemakkelijk voelen, maar die zal weer opveren als Bral
op het onbeschofte af tekeer gaat tegen Sylvana Simons.

Eindoordeel

7-

---

Dolf Jansen

Veilig (Oudejaars 2016)
Landelijke tournee t/m 31/12

Thema

Mark Rutte heeft gelijk: Nederland is gewoon een waanzinnig gaaf land. Als
Claudia de Breij niet in Nederland was geboren, zou ze ernaartoe vluchten.

Vorm

Ook de eerste vrouwelijke jaarsluiter houdt de traditionele Wim Kan-vorm aan:
commentaar op de gebeurtenissen van het afgelopen jaar en korte bijpassende
teksten op bestaande melodieën, zoals Heroes van Bowie en Hallelujah van Leonard
Cohen. Het is een scherpe, geestige en overtuigende conference geworden, waarbij
het op haar schouders een gevecht is tussen het cynische duiveltje Maurits
Hendriks, de chef de mission die turner Yuri van Gelder in Rio naar huis
stuurde, en het positieve engeltje, de sprinter Churandy Martina.

2016 was een rotjaar, omdat...

...politici geen leiders meer zijn, maar volgers van 'onderbuiken met
stemrecht'. Daardoor is het vluchtelingendebat zo gepolariseerd. 'Als je in
gezelschap iets positiefs over vluchtelingen zegt, heeft dat het effect van
kotsen in een ventilator.'

2016 was een fijn jaar, omdat...

...transseksuelen ineens helemaal meedoen. Deze tijd voelt sowieso als een warm
bad voor lhtb'ers omdat er zo veel voor hun rechten wordt opgekomen, ook al is
het soms door mensen die een asielzoekerscentrum bekogelen.

Sterkste grap

'Een vloggertje? Dat was bij ons in dialect vroeger een snelle wip.'

Belangrijkste doelwit

Natuurlijk zal de Turkse president Erdogan wel weer beledigd zijn. De Breij
typeert hem als een man die de vrouw louter als een gehoorzaam fokdier ziet.
Commentaar: 'Neem dan een geit'.'

Eindoordeel

8,5

---

Claudia de Breij

Oudejaarsconference 2016
23 en 24/12 in De Kleine Komedie Amsterdam (wachtlijst), 27 t/m 31/12 in Oude
Luxor Theater Rotterdam (wachtlijst), 31/12 VARA NPO 1 om 22.30 uur

Thema

Er is veel angst en woede in de samenleving. Twee emoties die heersen omdat
mensen hun plek of identiteit bedreigd zien. Maar angst en woede lossen niks op,
dus moeten we een andere manier zoeken om te reageren. Het liefst via empathie,
de sterkste kracht die er is.

Vorm

Dolf Jansen houdt al 26 jaar een oudejaars voor zijn trouwe publiek, dat
inmiddels weet wat het kan verwachten. In Veilig heeft Jansen twee geslaagde
variaties aangebracht: een blokje 'ongenuanceerde comedy', waarin hij als botte
stand-upper toont hoe makkelijk het is om foute grappen te maken (die best
geestig zijn). Even later laat hij een lange stilte vallen, waarin het publiek
moet nadenken over wat we tegenover de verharding zouden kunnen zetten. Dat
levert een mooi moment van bezinning op.

2016 was een rotjaar, omdat...

... de Britse politica Jo Cox van de Labourpartij op straat werd doodgeschoten
en -gestoken, als gevolg van een politiek klimaat dat wordt beheerst door angst
en woede; dit alles aangewakkerd door de populistische politici die de Brexit
realiseerden.

2016 was een fijn jaar, omdat...

... Dolf Jansen fijne herinneringen heeft overgehouden aan het Correspondents'
Dinner, waar hij optrad met Mark Rutte in zijn voorprogramma. De complimenten
van Neelie Kroes, de omhelzing met Halina Reijn - Jansen kijkt er met plezier én
spot op terug.

Sterkste grap

'De enige manier om een jong publiek te trekken, is door het gerucht te
verspreiden dat er twee geheime Pokémon op mijn podium ronddwalen.'

Belangrijkste doelwit

Dolf wil echt niemand beledigen, écht niet, maar toch weten Jan Roos, Johan
Derksen en Jan Slagter ('het beste voorbeeld van een voltooid leven') niet te
ontsnappen aan een stevige sneer.

Eindoordeel

7,5

---

Javier vs. Claudia

Twee oudejaarsdebutanten gaan op 31 december de kijkcijferstrijd met elkaar aan:
Javier Guzman, die al vijf sinterklaasconferences maakte maar nog nooit een
officiële 'oudejaars', om 20.00 uur op RTL 4 en Claudia de Breij, die zich de
eerste vrouwelijke oudejaarsconferencier mag noemen, om 22.30 uur op NPO 1. De
show van Guzman is van tevoren opgenomen in het Amsterdamse DeLaMar Theater, de
voorstelling van De Breij wordt live uitgezonden vanuit het Oude Luxor in
Rotterdam. Afgaande op de inhoud van de conferences zal zowel het RTL- als het
NPO-publiek tevreden het jaar uitluiden. Amusement tegenover inhoud.




Bekijk de oorspronkelijke pagina: ,

LOAD-DATE: 22 December 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                               6 of 200 DOCUMENTS



                                 de Volkskrant

                            23 december 2016 vrijdag

Kan het volk niet zelf bestemming geld bepalen?

SECTION: Economie; Blz. 29

LENGTH: 507 woorden


De kwestie Peter de Waard


Reageren?

p.dewaard@volkskrant.nl

Het zou een vorm van directe democratie zijn om iedere belastingbetaler zelf de
bestemming van zijn geld te laten bepalen: zeg een keuze te laten maken tussen
zorg, onderwijs, politie, JSF, Europa, bijstand, de Groene Draeck, wegen, spoor,
het Residentie Orkest, de organisatie van de Olympische Spelen in 2028 en het
salaris van Giel Beelen.



Het is een veel interessantere vorm van nieuwe democratie dan die van Jan
Dijkgraaf, de Brutus van Jan Roos, die de achterban wil laten bepalen of de
fractie voor of tegen elke Kamermotie moet stemmen. Dat betekent dat degenen die
zo gek zijn om op Dijkgraaf te stemmen, elk moment van de dag bij de
ja-of-neen-app moeten zitten in het geval de Partij voor de Dieren in de Kamer
voorstelt alle paardenmarkten in Nederland te verbieden. De meeste kiezers
vinden daar nu eenmaal niets van, omdat ze nooit op paardenmarkten komen maar
ook geen reden zien ze te verbieden.

Maar zelf de bestemming van het belastinggeld bepalen is een kolfje naar ieders
hand. Alle Nederlanders, zo blijkt op verjaardagsvisite of in de
bedrijfskantine, hebben zo hun eigen ideeën waar geld nuttig aan kan worden
besteed en waar het nu over de balk wordt gegooid. Er moet een simpel algoritme
te maken zijn, waarbij ieder op het belastingbiljet de keuzes maakt waarna die
automatisch worden verwerkt. Hieruit rolt de rijksbegroting die op de derde
dinsdag van september in het historische koffertje van Lieftinck door de
zittende minister naar de Kamer wordt gebracht. De begroting van iedereen. De
politiek mag dan blijven bepalen of de belastingen omhoog mogen of omlaag
kunnen, want daar zal het volk minder goed in zijn.

Het plan is niet eens revolutionair. Een deel van de natie doet dit al. Wie te
veel geld verdient, ontwijkt eerst de belastingen via Panama of Bermuda en gaat
daarna de filantroop uithangen. Superbelegger Warren Buffett die naar eigen
zeggen minder belasting afdraagt dan de koffiejuffrouw van zijn bedrijf, heeft
net als Bill Gates geroepen dat hij al zijn geld zal wegschenken, hoewel hij elk
jaar nog steeds rijker wordt. Ook de libertijnse elite van Silicon Valley houdt
niet van belasting betalen âˆ' een van de redenen dat Facebook-oprichter Mark
Zuckerberg per jaar officieel niet meer verdient dan 1 dollar. In Nederland
hebben veel ondernemers uit de Quote 500 hun eigen goededoelenstichting, zodat
ze zelf kunnen bepalen waar hun zuurverdiende centjes aan worden besteed
(kankeronderzoek, derde wereld, Ajax, kunst voor een geliefd museum of het
behoud van een landgoed).

Jan splinter, jan modaal en jan twee keer modaal moeten hun geld echter
overmaken aan een vooraf door 150 Kamerleden vastgesteld doel. Dat is een
ouderwetse vorm van census-democratie.

Uiteraard is het risico dat iedereen kiest voor Ajax en Giel Beelen en er niets
voor de ouderenzorg en de Groene Draeck overblijft.

Maar dan moet Hugo Borst maar met Máxima op campagne.

Rijken bepalen al waar ze zelf hun geld aan willen schenken




Bekijk de oorspronkelijke pagina:

LOAD-DATE: 22 December 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                               7 of 200 DOCUMENTS



                                 de Volkskrant

                           22 december 2016 donderdag

Elitair

BYLINE: MARJAN SLOB

SECTION: Opinie en Debat; Blz. 26

LENGTH: 741 woorden


Marjan Slob column


Hoogtepunt van het radioprogramma Diskotabel is de rubriek 'De Vergelijking'.
Een panel van musicologen luistert een paar minuten naar een nieuwe productie
van, zeg, een symfonie van Brahms, gevolgd door dezelfde passage uit eerdere
uitvoeringen.

Ik hoor als luisteraar wel verschillen, maar die zou ik niet kunnen benoemen -
laat staan kunnen waarderen. De panelleden hebben daar echter totaal geen moeite
mee. In keurige volzinnen formuleren ze hun oordeel. Vaak raden ze ook nog even
welke dirigent zo'n eerdere uitvoering voor zijn rekening nam. Hier spreekt
onmiskenbaar de klassieke muziekelite!



Er heerst een elitevijandig klimaat, vinden enkele mannen uit 'de Top 200 van de
macht' die deze krant afgelopen zaterdag onthulde. 'Elite' is een scheldwoord
geworden, dat merk ik ook wel.

Omdat het altijd goed is om te weten wie precies de vijand is, sleep ik het
woordenboek erbij. 'De elite, dat is een kleine groep in de maatschappij met
buitengewone kwalificaties of privileges', lees ik. Kwalificaties of privileges?
Maar dat zijn totaal uiteenlopende begrippen, afkomstig uit verschillende
denkwerelden! Wat een onzindelijk woord eigenlijk.

Bij Diskotabel schuift de muzikale elite aan. Mij vragen ze niet voor het panel.
Ik zou nu kunnen gaan mokken dat de elite me buitensluit, of zelfs kunnen tieren
dat het allemaal kakkers zijn daar bij Diskotabel - maar dan houd ik mezelf voor
de gek.

De waarheid is niet dat ik buitengesloten word, maar dat ik geen aansluiting zou
vinden. De waarheid is dat ik de kwaliteit van het gesprek zou doen dalen. Die
panelleden kunnen en weten dingen die voor mij onnavolgbaar zijn. Net als de
gasten van Studio Voetbal trouwens. Net als wijnproevers, accountants,
loodgieters, mondhygiënistes. Allemaal mensen met kwalificaties die ik niet
bezit. Allemaal elites in die zin.

De mensen uit de Top 200 behoren tot de 'bestuurlijke elite', stelt de krant.
Besturen is ook een vak. Als deze toppers daadwerkelijk beschikken over
bestuurlijke kwalificaties, maken ze volgens de woordenboekdefinitie dus deel
uit van een elite. Zou de rest van ons vijandig tegenover deze bestuurders staan
omdat zij iets beter kunnen dan wij? Dat zou behoorlijk kinderachtig van ons
zijn.

Al in de eerste zin van Over de democratie in Amerika (1840) beschrijft Alexis
de Tocqueville wat hem treft als het funderende principe van deze jonge
democratie: de standsgelijkheid. In Amerika is het gelijkheidsbeginsel dat de
Franse revolutionairen zo bloederig afdwongen echt in praktijk gebracht.

Tocquevilles hele studie is te lezen als een poging om te doordenken en te
doorvoelen wat er gebeurt in een samenleving waarin het gelijkheidsbeginsel de
toon zet - en waar afkomst dus niet langer recht geeft op bepaalde privileges.

Het gelijkheidsbeginsel verkondigt niet dat ieder mens alles even goed kan - dat
is evident onwaar. Het maakt wel dat het woord 'elite' van betekenis verschiet:
je behoort niet langer tot de elite vanwege je afkomst, maar vanwege kwaliteiten
en verdiensten.

Althans, zo zou het moeten zijn. Natuurlijk doet de plek waar je wiegje heeft
gestaan er nog steeds toe - maar dat is in een democratie niet langer moreel
verdedigbaar. Dat is juist behoorlijk gênant.

De vraag is nu welk slag elite die 'Top 200 van de macht' in kaart heeft
gebracht: mensen met kwalificaties of mensen met privileges? Als het mensen met
kwalificaties zijn, dan is het flauw om onze bestuurlijke elite in het nauw te
brengen. Maar als het een groep is met privileges, dan is onze woede
onvermijdelijk en terecht.

'De mens raakt niet vernederd door het gebruik van de macht (...) maar door het
gebruik van een macht die hij onrechtmatig acht', merkte Tocqueville al op.

Mensen uit de Top 200, als jullie dat elitevijandige klimaat willen doen keren,
maak dan duidelijk dat je op grond van je kwaliteiten tot de elite behoort - en
schud die afgunstige blikken verder maar gewoon af.

Maar als jullie stiekem zijn gaan geloven dat er voor jullie andere regels
gelden dan voor het gewone volk, dan kennen jullie elkaar privileges toe. Dan
installeren jullie weer standsverschil.

Daar leek het verdacht veel op toen jullie bonussen verdeelden terwijl de rest
van de maatschappij bloedde. Zo'n soort elite verdient de volkse woede. Dus
bestuurlijke elite: ben je van de kwaliteit of van de privileges? Laat maar
zien.

Die Top 200: zijn dat mensen met kwalificaties of mensen met privileges?




Bekijk de oorspronkelijke pagina:

LOAD-DATE: 21 December 2016

LANGUAGE: DUTCH; NEDERLANDS

GRAPHIC: MARJAN SLOB is filosoof.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                               8 of 200 DOCUMENTS



                                 de Volkskrant

                           22 december 2016 donderdag

Poolse regering intimideert oppositie

BYLINE: BUITENLANDREDACTIE

SECTION: Ten Eerste; Blz. 21

LENGTH: 577 woorden


De Poolse oppositiepartijen stevenen af op een 'grote catastrofe'. Jaroslaw
Kaczynski, partijleider van de regeringspartij PiS en alom beschouwd als de
machtigste man van zijn land, waarschuwde daar woensdag nadrukkelijk voor.



Aanleiding voor de uitval van Kaczynski is de sit-in die oppositieleden in het
parlementsgebouw hebben georganiseerd. Zij protesteren tegen wat zij zien als
ondemocratische praktijken van PiS. Grzegorz Schetyna van het
liberaal-conservatieve Burgerplatform kondigde aan dat de sit-in de hele
kerstperiode zal voortduren.

Voor Kaczynski, die zijn macht bij voorkeur op de achtergrond uitoefent, was de
affaire aanleiding de media op te trommelen. Tegen een decor van Poolse vlaggen
en met de premier plus de voorzitters van beide Kamers aan zijn zijde legde hij
uit dat 'oppositieleden net als gewone burgers gebonden zijn aan de wet.
Blokkeren, vrijheid wegnemen bij burgers en het verhinderen van normale
bewegingen zijn strafbare feiten', liet hij weten. Welke sanctie de
parlementariërs op gelegd zouden moeten krijgen, liet hij in het midden.

Directe aanleiding voor het conflict is de recente begrotingsbehandeling.
Daarbij waren wel PiS-parlementariërs aanwezig, maar geen leden van de
oppositie. Die eist nu dat het debat opnieuw wordt gehouden, de Poolse regering
weigert dat. Daarnaast zijn er grote spanningen rond het Constitutioneel Hof. De
regering heeft de macht daarvan aan banden gelegd, maandag stapte de voorzitter
van het Hof op. Duizenden Polen gingen in de afgelopen weken de straat op om te
demonstreren tegen de regering.

Tegelijkertijd kwam de Europese Commissie woensdag met nieuwe aanbevelingen voor
de Poolse rechtsstaat. Europees Commissaris Timmermans sluit niet uit dat de
'nucleaire optie' uit het Europees Verdrag wordt ingezet als de Poolse regering
niet binnen twee maanden inbindt. In dat geval verliest Polen tijdelijk zijn
stemrecht binnen de EU.

Timmermans is somber gestemd over de bereidheid van de Poolse regering om de
kneveling van het Constitutioneel Hof terug te draaien: 'Mijn ervaring met
Warschau tot dusver rechtvaardigt geen optimisme.' De Commissie ageert al bijna
een jaar tegen het Poolse justitiële beleid, dat een 'fundamentele bedreiging'
van de rechtsstaat zou zijn.

Zo weigert Warschau democratisch gekozen rechters voor het Hof te benoemen,
beperkt het de macht van het Hof en heeft het onlangs een PiS-sympathisant als
interim-voorzitter benoemd. 'De Europese burger kan niet accepteren dat zijn
rechter instructies krijgt van een politieke partij', aldus Timmermans.

Tot nog toe is de regering niet onder de indruk van de Brusselse kritiek. Het
laatste antwoord aan Timmermans was een beleefd geformuleerd 'bemoei je met je
eigen zaken'-briefje. De nieuwe aanbevelingen lijken eenzelfde reactie op te
gaan roepen.

Timmermans zei woensdag de komende weken te onderzoeken in welke mate de
lidstaten en het Europees Parlement bereid zijn verdere stappen tegen Warschau
te steunen. Om de eerste fase van het 'nucleaire artikel' te activeren - Polen
wordt op het matje geroepen - moet minimaal viervijfde van de lidstaten daarmee
instemmen. Het is niet zeker of die steun er is. Voor de tweede fase van artikel
7 (opschorten stemrecht) is unanimiteit vereist. De Hongaarse premier Orbán liet
eerder weten Warschau nooit af te zullen vallen.

Europees Commissaris Timmermans overweegt de 'nucleaire optie' uit het Europees
Verdrag in te zetten tegen Polen




Bekijk de oorspronkelijke pagina:

LOAD-DATE: 21 December 2016

LANGUAGE: DUTCH; NEDERLANDS

GRAPHIC: De persconferentie van Jaroslaw Kaczynski (midden), leider van
regeringspartij PiS. Links van hem premier Beata Szydlo.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                               9 of 200 DOCUMENTS



                                 de Volkskrant

                           22 december 2016 donderdag

De index die de onvrede wél toont

BYLINE: KOEN HAEGENS

SECTION: Ten Eerste; Blz. 10, 11

LENGTH: 951 woorden



HIGHLIGHT: De boze burger blijkt toch een punt te hebben. Terwijl het bruto
binnenlands product blijft stijgen, suggereert een nieuwe economische graadmeter
dat de werkelijke welvaart stagneert.


Brede welvaartsindicator beter dan het bbp?

Het sluimerende onbehagen heeft sinds donderdag een cijfer. De nieuwe Brede
Welvaartsindicator (BWI) moet een alternatief bieden voor die andere, veel
bekendere afkorting: het bruto binnenlands product (bbp). Waar de laatste
suggereert dat de Nederlandse economie groeit en bloeit, toont de BWI dat de
crisis harder nadreunt dan gedacht.

'De hoerastemming is onterecht. Er is heel wat minder reden tot optimisme dan
het bbp doet lijken', zegt hoogleraar economische geschiedenis Jan Luiten van
Zanden. Hij heeft de nieuwe meetlat ontwikkeld samen met collega's van de
Universiteit Utrecht en onderzoekers van de Rabobank. Hun conclusie: de daling
van de 'brede welvaart' zette later in dan de economische recessie. Maar deze
dip houdt langer aan. Van Zanden ziet hierin een belangrijke verklaring voor de
politieke onvrede in Nederland.

Terwijl het bbp enkel kijkt naar de totale binnenlandse productie, zijn in de
BWI veel meer factoren verwerkt die van invloed zijn op het welzijn. Die scores
worden vergeleken met andere landen in Noordwest-Europa, en daaruit rolt een
cijfer tussen 0 en 1. Op een aantal gebieden betekent dat louter goed nieuws.
Sinds 2003, het eerste jaar van de meting, leeft de gemiddelde Nederlander
steeds langer. Het milieu wordt schoner, bijvoorbeeld door minder uitstoot van
fijnstof. De criminaliteit daalt.

Kwaliteit van banen


Waar het de laatste jaren misgaat, is op de eerste plaats de arbeidsmarkt. De
BWI houdt daarbij naast werkloosheid en besteedbaar inkomen ook rekening met de
kwaliteit van banen. 'Kijk naar de mensen die ontslagen zijn bij V&D', verklaart
mede-initiatiefnemer Hans Stegeman, hoofdeconoom Nederland bij Rabobank. 'Een
groot deel van deze mensen heeft inmiddels nieuw werk gevonden. Maar de
kwaliteit daarvan is fors verslechterd. Vaste banen zijn vervangen door
flexibele, tijdelijke en dus onzekere contracten. Uit de wetenschappelijke
literatuur weten we dat dat een negatief effect heeft op hoe gelukkig mensen
zijn.'

De Brede Welvaartsindicator is de laatste ontwikkeling in niets minder dan een
revolutie in statistiekland. Het bbp 'meet alles, behalve datgene wat de moeite
waard is', zei Robert F. Kennedy al in 1968. Die kritiek is de laatste jaren
opgelaaid. Van alle kanten wordt gewezen op tekortkomingen.

Zo zou een een terroristische aanslag in Nederland positief kunnen uitvallen
voor het bbp. Verzekeraars moeten schade uitkeren, kapotte spullen worden
vervangen, de uitgaven aan wapentuig nemen toe. Maar met meer welvaart heeft dat
niets te maken.

Onzichtbaar

En er is meer kritiek. Mantelzorg, of een ouder die voor de kinderen kookt,
blijft onzichtbaar in het bbp. Worden die activiteiten commercieel uitbesteed
aan een huishoudelijke hulp, dan lijkt het plotseling alsof de economie groeit.
Terwijl het welvaartsniveau gelijk blijft. En dan is er nog de vraag wie er
profiteert als het bbp stijgt. 'Dat kan ook betekenen dat 1 procent van de
bevolking er gigantisch op vooruitgaat, terwijl de rest armer wordt', legt Van
Zanden uit.

Over de alternatieven voor het bbp bestaat minder consensus onder economen en
beleidsmakers. Critici spreken van een wildgroei aan alternatieve maatstaven.
Appels zouden met peren worden vergeleken. Om dat te vermijden, heeft het
Centraal Bureau voor de Statistiek (CBS) gekozen voor een 'dashboard'. Dat biedt
een overzicht van allerlei scores op het vlak van welvaart, maar zonder hier één
cijfer van te maken. Een ander bezwaar: hoe meer indicatoren, hoe makkelijker
politici kunnen 'shoppen' in de resultaten. De aanpak van het CBS, dat in zijn
modellen sterk blijft leunen op het bbp, voorkomt dat.

De voorstanders van de BWI hebben andere overwegingen. 'Zo'n reeks getallen die
het CBS publiceert is te complex voor gewone burgers', vindt Stegeman van
Rabobank. 'Om een serieuze concurrent te worden van het bbp heb je één
duidelijke indicator nodig waarmee je voorspellingen kunt doen. Dan pas kun je
aan de slag met verkiezingsprogramma's en heb je invloed op beleid.'


HET BBP
De econoom Simon Kuznets kwam in de jaren dertig met het bbp. Tot die tijd was
het gissen naar hoe het met 'de' economie ging. Politici en economen moesten
afgaan op bijvoorbeeld de ijzerprijs of staalproductie.

Meten is weten?

Ook het bbp is een arbitraire constructie. Neem de vraag hoe je
overheidsdiensten meet die geen marktprijs hebben, zoals onderwijs en
gezondheidszorg. Om nog maar te zwijgen van de informele (zorg)economie waarin
een groot deel van ons leven zich afspeelt.

Grootste voordeel

Het bbp is breed geaccepteerd en internationaal vergelijkbaar. Omdat het geen
optelsom van maatstaven is, kunnen politici er niet selectief in winkelen.

Grootste nadeel

Milieuvervuiling, criminaliteit, eindeloos overwerk: voor ons welzijn is het
desastreus, maar het bbp kan er juist door groeien.

DE BWI
Met de BWI kan de mensheid de 21ste eeuw in. Dit kernge- tal houdt wél rekening
met belangrijke zaken als gezondheid, milieu en inkomensverdeling.

Meten is weten?

Achter elke economische indicator gaan tal van subjectieve keuzen schuil. Hoe
transformeer je al die uiteenlopende criteria tot onderling vergelijkbare
cijfers? En hoe 'weeg' je die vervolgens? De onderzoekers hebben dat laatste
achterwege gelaten. Alles telt dus even zwaar.

Grootste voordeel

De BWI kijkt verder dan enkel de totale economische productie binnen de
landsgrenzen. Daardoor kan het maatschappelijke gevoelens van onvrede beter
verklaren.

Grootste nadeel

Nederland kampt met meetinflatie: dit is nu al de zoveelste alternatieve
maatstaf. Wie ziet straks door de bomen het bos nog?

De BWI toont veel meer factoren die het welzijn beïnvloeden




Bekijk de oorspronkelijke pagina: , ,

LOAD-DATE: 21 December 2016

LANGUAGE: DUTCH; NEDERLANDS

GRAPHIC: Thuiszorgmedewerkers gaan in 2015 de straat op in Oss om actie te
voeren voor hun banen.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              10 of 200 DOCUMENTS



                                 de Volkskrant

                            19 december 2016 maandag

geachte redactie

SECTION: Opinie en Debat; Blz. 19

LENGTH: 609 woorden

Dictee

Glossalie, virulent, abhorreren, de hyperboreëers op het perfide Albion,
excavatie, dysthymie, impardonnabele, subcutaan, violeren, qaly's, angehaucht.

Dankjewel Adrie, voor je pleidooi voor het behoud van de Nederlandse taal. Na
een half uur puzzelen en hertalen, wisten we dat het Groot Dictee daarover ging.


'Ik leg mij toe op 't schrijven van levend hollandsch. Maar ik heb
schoolgegaan', schreef Multatuli. Adrie is lang schoolgegaan, vermoedelijk
kwaadschiks. Simone van Raaij, Beneden-Leeuwen

Psychologie van de verliezer

De radicalisering van Nederlanders, door velen 'populisme' genoemd, komt niet
voort uit onwetendheid, maar uit het diepe besef dat de rekening van het
establishment betaald wordt door de man in de straat. Het zich nog steeds in
zelfgenoegzaamheid wentelende bedrijfsleven wil bij monde van Frans Blom nog
eens uitleggen waar de omzet van een bedrijf vandaan komt (Ten eerste, 17
december).

Blom vergeet hierbij een belangrijke zaak: De psychologie van de verliezer.
Gedreven door afkeer is men bereid alles op te offeren. Dus ook welstand. Men
breekt op zeker moment alles af omdat men liever offers brengt dan doorsukkelt.
Woede en frustratie winnen het van rede. Ongeacht de schade.

Wij zijn in Europa hard op weg die kant op te gaan. Politici als Rutte, Juncker,
Merkel, Hollande helpen daar niet bij. Blom hoeft niet uit te leggen waar het
geld vandaan komt. Dat is bekend. Men wil weten waar het blijft.

Thanneke van de Wiel, Culemborg

Wat ontbrak in 2016

In 2016 zijn er vier Syrische families in mijn straat komen wonen. Dat gaat
redelijk goed. Mijn buurman, hardwerkende Nederlander, brengt ze een kerstbrood,
helpt met informatie en draait een lampje in voor ze.

Ondertussen weet hij dat zijn kleindochter, die nog bij haar ouders inwoont, nu
een jaar langer op de wachtlijst moet staan om in aanmerking te komen voor een
sociale huurwoning. Hij zegt dat hij bij de verkiezingen voor het eerst op de
PVV zal gaan stemmen.

Er zijn 50.000 vluchtelingen naar Nederland gekomen die weer in de
arbeiderswijken zijn gehuisvest. Het ontbrak in 2016 aan een sociaal verhaal
door de politiek.

Dit is wat ontbrak: 'Wij gaan meer sociale huurwoningen bouwen zodat er
voldoende woonruimte is voor iedereen, wij gaan stageplaatsen en startersbanen
creëren zodat jongeren met hun loopbaan kunnen beginnen, wij gaan onderwijs voor
iedereen toegankelijk en betaalbaar maken, tevens willen we de hardwerkende
Nederlanders (van welke achtergrond dan ook) hartelijk bedanken voor het in hun
wijken opnemen van de vluchtelingen.'

Laura van Vliet, Nieuw-Vennep

Gechipte hand

In het artikel 'Een chip van de zaak onder je huid' (Ten Eerste, 17 december)
heb ik één mogelijk nadeel van deze hightech 'oplossing' niet gelezen, namelijk
wat kan gebeuren als zo'n bijdetijdse werknemer het pad kruist van een 'old
school'-crimineel. Een gechipte hand opent immers vele deuren, ook zonder zijn
rechtmatige bezitter. En met een betrekkelijk lowtech instrument (zoals een bijl
of vleesmes) kunnen dergelijke chips dus eenvoudig worden gehackt.

Dennis Hurkmans, Utrecht

Geld van het publiek

In het artikel over het inkomen van Giel Beelen (Ten eerste, 17 december) staat:
'Slechts een beperkt aantal presentatoren mag meer verdienen dan een minister.
Voor de rest van de omroepmedewerkers ligt de grens op 189 duizend euro.'

Pardon? Geld dat bij het publiek vandaan komt toch? Ik vind het schandalig en
stel voor die grens terug te brengen naar maximaal 50 duizend euro per jaar.

Hoeveel heb je tenslotte nodig om een gelukkig leven te leiden wetende dat 'het
publiek' voor jouw salaris opdraait?

Petra Zwerus, Apeldoorn




Bekijk de oorspronkelijke pagina:

LOAD-DATE: 18 December 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              11 of 200 DOCUMENTS



                                 de Volkskrant

                           17 december 2016 zaterdag

[GeenPeil checkt facts Eén miljard Yahoo-accounts l...]*

SECTION: Opinie en Debat; Blz. 26, 27

LENGTH: 2023 woorden

GeenPeil checkt facts

Eén miljard Yahoo-accounts liggen op straat, tv-zenders worden platgelegd, de
Russen snuffelen in het computersysteem van het Duitse parlement, nepnieuws
alom. Wat is het dan toch fantastisch om in deze donkere dagen voor Kerstmis in
ieder geval één lichtpuntje te ontwaren.

Bart Nijman en Jan Dijkgraaf (O&D, 16 december) geloven in de kennis van het
collectief. Wat weten 150 parlementsleden nou helemaal? Als GeenPeil straks op
volle toeren draait voor de verkiezingen krijgen we er minimaal twintigduizend
factcheckers bij. Ik ben helemaal gerustgesteld.

Rien Geurts, 's-Hertogenbosch

Échte vernieuwing


Jan Dijkgraaf en Bart Nijman van de 'democratische vernieuwingsbeweging'
GeenPeil gaan gewoon doen wat hun leden willen. Ik ben geen lid, maar heb wel
een wens/voorstel om de partij nóg vernieuwender te maken. Als de partij
daadwerkelijk één of meer Kamerleden zou krijgen, zou het mooi zijn als die plek
of plekken na korte tijd worden ingenomen door andere, bij voorkeur totaal
onbekende leden.

Dan zit er opeens een echte boze witte man zelf als Kamerlid op het pluche, een
ongekende stunt. Het zou een mooi gebaar zijn van de partijprominenten om te
bewijzen dat het ze niet gaat om hun eigen positie, maar echt om die van de
gewone man. En omdat ze toch precies gaan doen wat de leden (met deze
constructie allemaal aspirant-Kamerleden) willen, maakt het niet uit wie de plek
of de plekken inneemt. Tevens een mooi contrast met Geert Wilders. Misschien
word ik dan ook lid.

Pieter Roth, 's-Hertogenbosch

'Perverse' beroepspolitici

In het opinieartikel van GeenPeil is meteen al duidelijk dat nuance er niet toe
doet. Zo wordt gesteld dat 'de kiezer' zijn buik vol heeft van het 'perverse'
gedrag van beroepspolitici.

Waarom niet gesteld 'een deel van de kiezers', want alvast als feit: over mij en
mijn directe omgeving gaat dit niet. Als ons politieke systeem straks alleen
gaat werken voor de boze burger die lid wordt van GeenPeil en vervolgens alleen
stem gaat geven aan de meerderheid van die specifieke groep is er geen enkele
waarborg dat minderheden, anders denkenden - even nog als reminder, ook inwoners
van Nederland! - veilig zijn.

De kracht van representatieve democratie is juist dat niet alleen de meerderheid
een stem heeft. Maar dat altijd alles wordt meegewogen. En dat betekent dus dat
nooit iedereen volledig zijn zin kan krijgen.

Dat er onder het collectief van twintig- of dertigduizend leden bij GeenPeil ook
verstandige goed onderbouwde meningen te vinden zijn, wil ik geloven. Dat een
dergelijke mening met nuance ook gehoord gaat worden in de versimpeling van elk
wetsvoorstel tot een simpel ja of nee vanaf een paar duizend smartphones, is
onmogelijk. Maar voor wie alleen de meerderheid wil bedienen, maakt dat
waarschijnlijk niet uit.

Nina Müller, Uitgeest

Emile Roemer

Een paar leden in de SP-fractie klagen anoniem over de partijtop Dat is
inderdaad niet heel erg chic (Ten eerste, 15 december). Maar wat zou er met deze
anonieme klagers zijn gebeurd als ze het in alle openheid hadden gedaan? Emile
Roemer reageert als door een wesp gestoken, samen met zijn voorzitter en
fractiesecretaris.

Maar misschien zouden ze zich eens kunnen afvragen waarom deze leden anoniem
klagen en misschien zouden ze eens inhoudelijk naar de kritiek moeten kijken, in
plaats van klagers meteen af te serveren.

Iedereen weet inmiddels dat openlijke kritiek meestal einde politieke carrière
betekent. En niet alleen bij de SP.

En dat Emile Roemer geen sterke leider is, weten we inmiddels allemaal, behalve
Emile zelf en zijn partijtop. Maar de SP vertoont voor buitenstaanders toch
enigszins communistische trekjes. Zijn reacties en die van de partij lijken daar
ook erg op.

En wat te denken van de verplichte afdracht van een deel van het salaris.

Geen sterk nummer van de klagers misschien, maar van de partijtop al helemaal
niet. Zo gaan ze het bij de verkiezingen zeker niet redden.

Gelukkig maar, lijkt me.

Ton Schilders, Leiderdorp

Diederik Samsom

Bij de aankondiging van zijn vertrek, nadat hij bij de lijsttrekkersverkiezing
heeft verloren van Lodewijk Asscher, merkt Diederik Samsom op: 'Het waren
prachtige jaren. Ik heb genoten!' Ik sta paf bij deze woorden. De PvdA heeft
haar achterban verraden. Tientallen rechtszaken volgden in gemeenten die de
huishoudelijke hulp aan inwoners hadden stopgezet.

Bij de Sociale Verzekeringsbank werd het een chaos, omdat 250 duizend
pgb-houders zich daar moesten aanmelden. Het eigen risico en de zorgpremie
werden niet inkomensafhankelijk, zoals beloofd. Integendeel, ze gingen nog
omhoog ook. De decentralisatie in de zorg heeft alleen maar chaos veroorzaakt.
En Samsom heeft hiervan genoten?

Heeft hij al die jaren met een gigantische plank voor zijn hoofd gelopen?

Aafke Klopman, Leeuwarden

Henk Krol

De Volkskrant durft Henk Krol flink de maat te nemen. Dat is maar goed ook, want
Jan Bouwens (hoogleraar accounting) en Peter de Waard bewijzen in de krant van
16 december op overtuigende wijze dat Krol c.s. met betrekking tot ons
pensioenstelsel in sprookjes geloven. Populistische politici verdienen het dat
hun de mond wordt gesnoerd. Aan onze kwaliteitsmedia de opdracht om hierin geen
consideraties te kennen.

George de Haan, Lunteren, babyboomer van 1945

Arme babyboomers

Jan Bouwens (O&D, 16 december) leeft in de veronderstelling dat alle babyboomers
een eigen huis bezitten en als het even kan ook met 55 vervroegd met pensioen
gaan.

Ik wil hem graag laten kennismaken met de niet meegetelde bevolkingsgroep
babyboomers zonder woningbezit die straks met een hooguit modaal inkomen moeten
doorwerken tot de pensioenleeftijd. Van het pensioengat waarmee zij straks te
maken krijgen, zal Jan Bouwens waarschijnlijk niet wakker liggen.

Erna Buist, Den Bosch

PvdA

Het is onvoorstelbaar dat de PvdA anno 2016 - bijna 2017 - nog steeds denkt dat
ze de kiezer aan haar kant kan krijgen met platitudes als 'we moeten beter naar
onszelf kijken' en 'we moeten beter uitleggen' (Ten eerste, 14 december). Iedere
communicatiedeskundige kan je vertellen dat je als partij pas succesvol bent als
je inspeelt op de gevoelens die leven onder de mensen en als je zorgvuldig
luistert naar wat mensen willen. Wat je vooral niet moet doen, is 'naar jezelf
kijken'.

Je kunt beter de ramen openzetten, naar buiten kijken en wat je ziet omzetten in
politieke plannen. Mensen winnen, daar gaat het om in de politiek. Dat wist
communicatie-professor Anne van der Meijden al bijna een halve eeuw geleden. Nu
de PvdA nog.

Eric Baars, Haarlem

Vaker

Zelden zo'n fijne O&D-pagina gelezen als woensdag, met alleen maar prachtige
ingezonden brieven, een schitterende foto van Diederik Samsom met bijbehorende
lof voor de man en daaronder een heerlijke column van Heleen Mees. Kan dat
vaker?

Willem Heijster, Breda

Dubbel paspoort

Op het moment dat het afschaffen van de 'doppelte Staatsangehörigkeit' voor
coalitiepartner CSU tot verkiezingsthema wordt verkozen en het opzeggen van het
compromis hierover met de SPD tijdens de CDU-partijdag van 7 december door 51
procent van de leden wordt gesteund, stelt Sjoerd Sjoerdsma van D66 in de
Volkskrant (Ten eerste, 16 december) over het negatieve stigma van de dubbele
nationaliteit : 'In onze buurlanden is die nadelige connotatie er helemaal
niet.' Nou, die is er wel degelijk en is na dertigduizend met Turkse vlaggen
zwaaiende Erdogan-aanhangers in Keulen einde juli en de grip die Turkije na
generaties nog op Turkse Duitsers blijkt te hebben, in Duitsland uitermate
actueel.

Margriet Ploeger, Voorburg

Etnisch profileren

Het interview van Typhoon (V, 12 december) heeft mijn waardering. Wat heeft hij
de problematiek omtrent het wel of niet etnisch profileren op een positieve en
genuanceerde manier neergezet. Daar hebben we wat aan. We zullen met elkaar
verder moeten en alleen maar boos zijn helpt ons niet.

De gesprekken over dit onderwerp roepen bij velen, onder wie ook veel
politiemensen , soms heftige reacties en de daarbij horende emoties op. Het is
voor de collega's niet altijd even makkelijk om het goede te doen. Verbinding en
begrip hebben voor elkaars verhaal kunnen ons verder helpen.

Jacques Lambermon, Bennebroek

Spons en Jezus

Ik wil allereerst de mooie rubriek 'Oog voor detail' in Sir Edmund
complimenteren. Ik lees altijd met plezier de observaties over details in de
kunst, zoals deze keer over de spons. De interpretatie van het schilderij
Glazenwasser van Johan van Hell (1927) in de rubriek van 10 december vind ik
goed getroffen. Bij nadere beschouwing lijkt het inderdaad een gespiegelde Jezus
te zijn. Zou de spons van de glazenwasser mischien ook kunnen staan voor de
spons met een zure drank die Jezus op een gegeven moment krijgt aangeboden van
de Romeinen in een van de vertellingen van zijn kruisiging?

Thomas van Houwelingen, Leiden

Mijn onderbuik

Vrijdagochtend heeft mijn onderbuik voor overlast gezorgd tijdens de
ochtendspits. Ik las de column van Asha ten Broeke over haar onderbuik (O&D, 16
december) en die van mij was het er luidruchtig mee eens. Eindelijk een
onderbuik met gezond verstand en een groot hart. En daarna begon ik te neuriën.
Het was een nummer van De Dijk: 'Wij zijn er ook nog, wij zijn met de meesten,
met mensen die weten hoe je als vriend, door de verschillen heen, over de
grenzen, elkaar recht in de ogen kunt zien.' Mijn dag begon goed!

Tanja Groenendaal, docent wiskunde en onderzoeksvaardigheden, Utrecht

Elke dag Asha svp

Verzoek om de column van Asha ten Broeke van gisteren tot aan de verkiezingen
dagelijks te publiceren op een prominente pagina.

Marietta Wuisman, Apeldoorn

De wethouder Hekkinglaan

Wat een mallotig idee om straten te vernoemen naar types van Koot en Bie (Ten
eerste, 15 december). Veel dertigers hebben geen idee wie Jacobse en van Es
zijn. En voer het concept eens door: de Frater Venantiusstraat, de Annie de
Rooysingel en de Bassiesteeg. Dan klinkt dit ludieke idee opeens een stuk minder
aantrekkelijk. Dus Den Haag, vernoem gewoon een straat naar Wim de Bie en Kees
van Kooten.

Anita Mensing, Eemnes

Ardennenoffensief

De aarde als beste vriend? (Uitgelicht, 16 december). In veel gevallen zal dat
inderdaad in de Ardennen het geval zijn met sporen die zijn ontstaan in de
winter van 1944 op 1945. Echter een deel van de foto's die Servaas van Belle
hiervan maakte, zal niet in eerste instantie van het primaire spoor zijn, maar
van de heropening van de bodem door schatgravers. Sinds de introductie van de
metaaldetector in de jaren tachtig van de vorige eeuw worden ook slagvelden
stelselmatig afgezocht en opengelegd door mensen op zoek naar relicten uit de
oorlog, soms voor de eigen verzameling en soms voor de handel.

Dat hiermee contexten verloren gaan, die iets kunnen vertellen over de
omstandigheden van toen, is men zich nauwelijks bewust. Het verhaal zit immers
verborgen in de archeologische sporen en de resten die erin liggen.
Ongecontroleerd verwijderen van het verhaal van onze bevrijders of hun
tegenstanders is daarmee een zeer kwalijke zaak.

Arjen Bosman, Military Legacy, Dordrecht

Veel te veel mest

In 'Boeren overschrijden nog steeds fosfaatplafond' (Economie, 12 december)
wordt vermeld dat er volgend jaar een noodplan ingaat, waarbij het de bedoeling
is dat er in 2017 maximaal 200 duizend melkkoeien minder komen. In ditzelfde
artikel wordt vermeld dat er in 2016 120 duizend koeien zijn bijgekomen.

Ten opzichte van 2015 is de beoogde afname dan slechts 80 duizend, en wellicht
nog minder, want 2016 is nog niet voorbij, en uit recente
vergunningaanvragen/milieumeldingen blijkt dat melkveehouders nog steeds willen
uitbreiden. Een afname van 200 duizend klinkt dus goed maar is feitelijk een
terugdringing tot het niveau van voor de afschaffing van het melkquotum, en toen
hadden we al veel meer mest dan we kwijt konden.

J. Koppen, Winkel

Koninklijk

Ik lees uw krant nu een jaar of veertig. Dit is mijn eerste bijdrage aan de de
opiniepagina en het is dringend.

Wilt u Jos Collignon vanwege zijn schitterende werk, maar in het bijzonder
vanwege de cartoon van 15 december 2016, zo snel mogelijk voordragen voor de
hoogst denkbare koninklijke onderscheiding?!

Joost de Vries, Apeldoorn




Bekijk de oorspronkelijke pagina: ,

LOAD-DATE: 16 December 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              12 of 200 DOCUMENTS



                                 de Volkskrant

                           17 december 2016 zaterdag

Wordt Idlib het volgende Aleppo?

BYLINE: ANA VAN ES

SECTION: Ten Eerste; Blz. 5

LENGTH: 749 woorden



HIGHLIGHT: Duizenden bewoners van Aleppo worden overgebracht naar de
provinciestad Idlib. De slag om dit laatste grote bolwerk van de Syrische
rebellen is al begonnen. Is hier wel sprake van evacuatie?


Het Checkpoint Charlie van Aleppo is een viaduct aan de zuidrand van de stad.
Vanaf deze doorgang van rebellenwijken naar regimegebied vertrokken de afgelopen
dagen duizenden bewoners uit de laatste rebellenenclave van de stad naar Idlib.
De 'bevrijding' van Aleppo is daarmee een feit, aldus de Syrische president
Bashar al-Assad.



Maar wat moeten de inwoners van Oost-Aleppo in de provinciestad Idlib? Daarover
zijn zorgen tot op het hoogste VN-niveau. 'Ik weet niet wat er zal gebeuren in
Idlib', zei Staffan de Mistura, VN-gezant inzake Syrië. 'Als er geen
staakt-het-vuren komt of een politiek akkoord, dan wordt Idlib het volgende
Aleppo.'

De slag om Idlib, een rebellenbastion 70 kilometer ten zuiden van Aleppo, is
namelijk al begonnen. De afgelopen weken vonden geregeld luchtaanvallen plaats
op de stad. In oktober werd hier een school gebombardeerd: 35 doden.

Idlib, een arme stad met een bevolking van overwegend soennitische moslims,
heeft altijd al een problematische relatie gehad met het Assad-regime. Toch kwam
de opstand hier laat: pas in maart vorig jaar werd de stad onverwacht ingenomen
door rebellen. Na de val van Aleppo is Idlib de laatste grote Syrische stad in
handen van de rebellen.

De rebellen in Idlib werden aanvankelijk gedomineerd door de Syrische Nationale
Coalitie, een samenwerkingsverband van gematigde oppositiegroeperingen. De
Verenigde Staten spraken ooit de hoop uit dat zij 'het eind van Assads bloedige
overheersing' zouden bewerkstelligen. Ook de Europese Unie heeft deze
rebellencoalitie hoog zitten.

Deze gematigde rebellen hadden utopische plannen met Idlib: de stad moest 'een
voorbeeld worden van wat Syriërs hopen voor de toekomst'. Binnen enkele maanden
kwam aan deze droom een eind: concurrerende rebellen van het plaatselijke Al
Qaida-filiaal, formeel Jabhat Fatah al Sham geheten, grepen de macht in Idlib.
Tussen de rebellen onderling zijn geregeld gevechten.

Op de aftocht van bewoners uit Oost-Aleppo naar Idlib is weinig internationaal
toezicht. Bij het viaduct waar de bussen vertrokken, werden alleen medewerkers
toegelaten van het Internationale Rode Kruis, de Syrische Rode Halve Maan en de
Wereld Gezondheidsorganisatie (WHO).

Zij selecteren gewonden die naar ziekenhuizen worden gebracht, maar houden zich
niet bezig met wie verder instappen. 'De strijdende partijen beslissen wie er
weggaan, wij gaan daar niet tussenzitten', zegt een woordvoerder van het
Nederlandse Rode Kruis. De VN gaan ervan uit dat alle 40 duizend burgers in
Oost-Aleppo worden 'geëvacueerd' - een term die wordt gebruikt door westerse
hulporganisaties en de VN, maar niet door de Syrische overheid.

Om de 'evacuaties' op waarde te schatten, is dit van belang: volgens het
Syrische staatspersbureau SANA is de bus naar Idlib niet bedoeld voor gewone
burgers. De enigen die Oost-Aleppo tot dusver hebben verlaten, zijn ruim 8.000
'terroristen en hun familieleden'. SANA verspreidt foto's van bussen vol met
mannen, soms met militaire kleding aan.

Tegelijkertijd staat vast dat donderdag en vrijdagmorgen - vanaf dat moment
stokte het staakt-het-vuren - zo'n 150 gewonden zijn geëvacueerd uit
Oost-Aleppo. Uit gegevens van de Wereldgezondheidsorganisatie blijkt dat de
meesten van hen worden overgebracht naar dorpen rondom Idlib. Niet Al Qaida
regeert hier, maar gematigde rebellen.

In de grensstreek met Turkije zijn nog altijd ziekenhuizen die hulp verlenen
dankzij internationale steun. Door de nabijheid van de grens is er een
aanvoerlijn van medicijnen en medisch personeel. Veilig is het er niet altijd:
een kliniek in het dorp Atma werd in 2014 getroffen door een bombardement van
Assad.

Vrijdagochtend werd het overbrengen van burgers en gewonden uit Oost-Aleppo
plotseling gestaakt. De drie hulporganisaties die zich hadden verzameld bij het
viaduct werden door Syrische troepen weggestuurd. VN-gezant De Mistura pleitte
eerder voor toezicht op de busritten, om te voorkomen dat de reis van
vluchtelingen naar Idlib wordt 'onderbroken'.

Een web aan partijen

De laatste rebellenenclave van Oost-Aleppo, een gebied van 2,5 vierkante
kilometer, is een myriade aan strijdende partijen. Aan de ene kant staat het
Syrische leger, gesteund door Rusland en een veelheid aan milities - uit Iran,
Libanon (Hezbollah), Irak, Afghanistan en zelfs Pakistan. Ook de rebellen,
versnipperd in tientallen groeperingen, zijn niet uit één stuk. Er zijn rebellen
die het Westen als gematigd zien. Maar er zijn ook groepen die salafistisch
zijn.




Bekijk de oorspronkelijke pagina:

LOAD-DATE: 16 December 2016

LANGUAGE: DUTCH; NEDERLANDS

GRAPHIC: Een oudere man wordt naar de bussen gebracht waarmee rebellen en hun
familieleden uit Aleppo worden geëvacueerd.
Bussen en ambulances voor de evacués.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              13 of 200 DOCUMENTS



                                 de Volkskrant

                           15 december 2016 donderdag

Geef me de ruimte!

BYLINE: DOOR STEFAN KUIPER

SECTION: V Opening; Blz. 4, 5, 6

LENGTH: 1389 woorden



HIGHLIGHT: Eigenlijk zijn Han Solo en Luke Skywalker maar softies. Als ze niet
oppassen, worden ze overklast door heel wat potiger types. Sorry fanboys: de
echte bikkels in dit sterrenstelsel zijn vrouwen.


Film - ACHTERGROND: DE VROUWEN VAN STAR WARS


Matten met Jyn Erso: slecht idee. Drie, vier, vijf, misschien wel zes potige
kerels proberen het toch en moeten de prijs betalen: één voor één belanden ze
knock-out op een smerige celvloer. Er moet een robot aan te pas komen om de
roodharige heldin uit de nieuwe Star Wars-film, Rogue One, in bedwang te
krijgen, maar wij hebben dan al gezien wat de regisseur wilde dat we zagen: als
het op vuistgevechten aankomt, staat deze vrouw haar mannetje.



En niet alleen als het daarop aankomt. Ook waar het schieten en klimmen betreft,
geeft ze de mannen om haar heen het nakijken. Goed, die oproep ten overstaan van
het voltallige rebellencorps om de blauwdrukken van de verwoestende Death Star
uit imperiale handen te stelen pakte niet helemaal lekker uit, daar had een
kleine cursus motivational speeching beslist wonderen gedaan, maar verder is
deze knappe, atletische en toch ook een tikkeltje vlakke Jyn net zo stoer en
onverschrokken als om het even welke mannelijke Star Wars-actieheld. Stoerder,
misschien zelfs. Want: gespeend van besluiteloosheid en immuun voor de
verlokkingen van het kwaad.

Er zijn meer van zulke vrouwen, daar in die galaxy far far away. Padmé Amadila
(Natalie Portman) uit de tussen 1999 en 2005 uitgebrachte prequels bijvoorbeeld,
kanselier en voormalige Naboo-koningin, en in die functie te allen tijde bereid
haar persoonlijke welbevinden op te offeren voor haar volk. Of Leia van
Alderaan, stijlicoon en sleutelfiguur in de opstand tegen the empire. En ook: de
achternaamloze Rey uit het vorig jaar verschenen The Force Awakens, een
19-jarige die doodgemoedereerd in een omgevallen AT-AT Walker woont en er geen
been in ziet naar kostbaarheden te zoeken in gecrashte ruimteschepen.

Het is een ironische constatering, en de fanboys zullen het betreuren, maar in
de meest jongensachtige der jongetjesfilms vormen zulke vrouwen het sterke
geslacht. Deze dames, verschillend in uiterlijk en karakter, delen hun
assertiviteit en scherpzinnigheid, alsook hun gebrek aan de voor hun mannelijke
tegenhangers zo typerende eerzucht (Anakin Skywalker), egoïsme (Han Solo) en
koudwatervrees (Luke Skywalker).

Verrassend, eigenlijk. De gewone vrouw is binnen het Star Wars-universum
namelijk een opvallende afwezige. Men ziet haar nooit aan het stuur van een
X-wing of TIE-fighter (de twee vrouwelijke gevechtspiloten uit Rogue One
uitgezonderd), noch staat zij op de brug van een of ander ruimteschip om de
vloot aan te voeren, of geeft zij zwaardvechtles aan jeugdige Jedi. Klust ze bij
als Stormtrooper? Ook niet. Deze ondervertegenwoordiging van de vrouw, die
bevestigd werd door een onderzoekje van de Britse krant The Daily Telegraph,
waaruit bleek dat alle tekst uitgesproken door vrouwelijke personages (minus
Leia) uit de eerste drie Star Wars-films opgeteld nog geen minuut bedroeg, roept
vragen op (wie baarde in godsnaam al die vechters?) maar bevestigt vooral wat we
al wisten: dat Star Wars een fantasiewereld toont die is bedacht door en voor
mannen en die dus gevuld is met mannenzaken zoals oorlogvoeren en sleutelen aan
ruimteschepen. In die mannenfantasie, echter, zijn de vrouwen het meest
heroïsch.

De heldin die het meest tot de verbeelding spreekt in Star Wars, en misschien
wel van alle scifi-films (hoewel Star Wars strikt genomen meer fantasy in de
ruimte is dan sciencefiction), is prinses Leia (Carrie Fisher) uit de eerste
Star Wars-reeks (1977-1983).

Over de totstandkoming van het personage zijn verhalen te vertellen,
voornamelijk verhalen van het je-had-er-bij-moeten-zijn-soort, voornamelijk
opgedist door Fisher zelf (zie haar boek Wishful drinking uit 2008).
Bijvoorbeeld dat ze haar teksten zo prut vond dat ze ze haast niet uit haar
strot kreeg, bijvoorbeeld. Dat ze tijdens de opnamen van The Empire Strikes Back
stijf stond van de coke. Dat ze door regisseur Lucas werd opgedragen geen bh te
dragen (waaraan we het vaak aangehaalde 'There is no underwear in outer space'
danken). Dat haar personage in een permanente staat van agitatie verkeerde.
Vrijages met Harrison Ford daargelaten, leek het voor Fisher nogal een
beproeving, acteren. Je verbaast je erover dat ze haar vertolking überhaupt
heeft volbracht.

Leia was een gedenkwaardig personage, als gezegd. Oké, dat heeft ook te maken
met haar merkwaardige kaneelrollenkapsel en met de bikini waarin ze als slaafje
van de amfibische reuzenslak Jabba de Hutt in Return of the Jedi rondkronkelt,
een beeld dat jongens indertijd een vreemd gevoel in de lendenstreek bezorgde
(nee, niet the force), maar het is toch vooral haar felle, assertieve karakter
dat Leia uitzonderlijk maakt.

Een karakter dat men terugziet in haar intergalactische trackrecord. Daarop
vinden wij onder meer: het verschepen van gevoelige documenten; het leiden van
gevaarlijke diplomatieke missies; het aanvoeren van een rebellenbasis op de
ijsplaneet Hoth, en, wellicht haar imponerendste daad, het wurgen van diezelfde
reuzenslak Jabba de Hutt met de ketting waaraan hij haar eerder nog gevangen
hield. Go, Leia!

Bestond er een prijs voor de zelfverzekerdste filmprinses aller tijden, zij zou
hem verdienen.

En zelfverzekerd is ze al sinds de eerste film in de reeks, A New Hope (1977).
Daarin beledigt ze eerst een paar officieren om vervolgens als verrader van het
keizerrijk te worden opgesloten in een cel, waarvan Luke Skywalker en Han Solo,
de helden van de film, even later de deur opblazen.

Traditiegetrouw gaat het verhaal daarna als volgt verder: vrouw schrikt, vrouw
is dankbaar, vrouw wordt door de man als een lappenpop meegesleurd, weg uit het
brandende huis / instortende grot / omvallende flatgebouw. Maar niet met prinses
Leia.

Vanaf de eerste seconde is duidelijk dat Leia niet van plan is om zich te laten
redden, ja, dat ze zich nog liever in de koude, zuurstofloze ruimte werpt dan
dat zij zich door deze twee kneuzen bij de hand laat nemen. En dus zien we haar
eerst haar bevrijders de maat nemen ('Ben jij niet wat klein voor een
stormtrooper?') om zich vervolgens al schietend en bekvechtend in veiligheid te
brengen. Het was om dit soort scènes dat de Amerikaanse intellectueel Camille
Paglia de vrouwelijke personages in Star Wars typeerde als 'mannelijke
fantasieën, die evengoed geen afbreuk doen aan de vrouwelijke autonomie'.

Het heeft Leia gemaakt tot een personage met enige culturele relevantie. In haar
kun je een alternatief zien op de damsel in distress zoals bekend uit Griekse
mythen en middeleeuwse ridderverhalen, en die in de klassieke Hollywoodcinema is
belichaamd door personages als Jane Porter (die van Tarzan), Mary Jane Watson
(die van Spiderman) Loïs Lane (die van Superman), en Ann Darrow (de blondine uit
King Kong).

Leia plaveide de weg voor actieheldinnen als Buffy The Vampire Slayer of Lara
Croft, alsook voor de vrouwelijke hoofdfiguren uit de recente Star Wars-films,
personages die eerder knap zijn dan sexy, eerder atletisch dan zinnenprikkelend
en die met hun one of the guys-achtige houding (de zoen tussen Jyn Erso en
Cassian Andor in Rogue One voelt als een zoen tussen broer en zus) de volmaakte
seksegelijkheid in het Star Wars-universum belichamen.

Althans: bijna volmaakte. Eén rol is de vrouw in de Star Wars-wereld tot op
heden niet vergund: die van slechterik. Dames en de dark side - het wil niet
vlotten. Daar valt iets te winnen. Alleen al omwille van de diversiteit zou het
aardig zijn als ergens in de komende twee delen een vrouwelijke slechterik ten
tonele verschijnt, zo een die met haar geest kelen dichtknijpt en planeten in
vlammen laat opgaan terwijl ze haar mascara bijwerkt. Pas dan is er sprake van
totale gelijkwaarheid, daar in die galaxy far far away.

---

Elk jaar Star Wars

In december 2017 gaat het vervolg op The Force Awakens in première, het tweede
deel in de nieuwe trilogie. Het derde deel staat gepland voor 2019. Tussendoor
zal er in 2018 nog zo'n Rogie One-anthology-episode verschijnen, nu over de
(jongere) Han Solo. Een derde film in de spin-offreeks is eveneens al
aangekondigd, voor 2020. Elk jaar Star Wars, tot de jedi-moeheid inzet en het
verdienmodel bezwijkt.

Leia werpt zich nog liever in de zuurstofloze ruimte dan dat zij zich door twee
kneuzen bij de hand laat nemen

Leia was een gedenkwaardig personage. Oké, dat heeft ook te maken met haar
bikini




Bekijk de oorspronkelijke pagina: , , ,

LOAD-DATE: 14 December 2016

LANGUAGE: DUTCH; NEDERLANDS

GRAPHIC: Daisy Ridley als Rey.
Carrie Fisher als Leia.
Felicity Jones als Jyn Erso.
Natalie Portman als Padmé Amidala.
Carrie Fisher als prinses Leia op het strand, in 1987.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              14 of 200 DOCUMENTS



                                 de Volkskrant

                           14 december 2016 woensdag

Werkelijke oorzaken van rellen blijven onderbelicht

BYLINE: COR SPEKSNIJDER

SECTION: Wetenschap; Blz. 31

LENGTH: 610 woorden


OPmerkelijktijdschrift voor Belangwekkende Bijzaken


Wie? Abdessamad Bouabid (33)

Wat is z'n specialiteit? Criminologie

Originele titel publicatie? Riots of the Other: An analysis of societal
reactions to contemporary riots in disadvantaged neighbourhoods in the
Netherlands.



Vrij vertaald? Hoe reageren we op straatrellen?

Aanleiding was de dood van een 22-jarige Marokkaanse Nederlander die leed aan
schizofrenie. Hij had in een politiebureau in het Amsterdamse stadsdeel
Slotervaart twee agenten neergestoken, waarna hij door een van hen werd
doodgeschoten. Nadat de afkomst van de overledene bekend was gemaakt, kwamen
boze jongeren verhaal halen bij het bureau. Er gingen stenen door de ruiten,
politieauto's werden vernield. Die avond en de daaropvolgende week gingen
twintig auto's in vlammen op. De gebeurtenissen in oktober 2007 gingen de boeken
in als de Slotervaartrellen.

Abdessamad Bouabid, als docent verbonden aan de Erasmus Universiteit, vergeleek
die rellen met protesten in de jaren zestig, zeventig en tachtig. De onrust in
het stadsdeel gebruikte hij om het verschil te beschrijven tussen de
maatschappelijke reacties op ongeregeldheden van enkele decennia geleden en op
recentere rellen. Zijn artikel verscheen in de European Journal of Criminology.


Je zou kunnen zeggen dat in Nederland in de rumoerige jaren zestig met zijn
culturele en seksuele revolutie een verzetscultuur was ontstaan. Provo's,
radicale linkse studenten, antimilitaristen, tegenstanders van kernenergie en
krakers gingen de straat op. Geregeld kwam het tot botsingen met de politie. Met
als climax de krakersrellen tijdens de kroning van koningin Beatrix in 1980.

'In die tijd hadden rellen een sterke politieke component', zegt Bouabid. 'Het
doel van de protesten was voor iedereen duidelijk: de oorlog in Vietnam,
kernenergie, woningnood.' In de jaren negentig nam de actiebereidheid af. Verzet
verplaatste zich van straten en pleinen naar rechtbanken en vergadertafels.

De afgelopen twee decennia waren er ook straatrellen, maar 'de politieke
component werd niet meer expliciet naar voren gebracht', aldus Bouabid. Politiek
en ideologisch gemotiveerde protesten maakten plaats voor apolitieke, 'sociale'
rellen. Ongeregeldheden deden zich niet meer voor op symbolische plekken als de
Dam. Ze speelden zich af in achterstandswijken. Vaak ging er een incident aan
vooraf, zoals in Slotervaart.

Voor autoriteiten, politici, media, wetenschappers en de 'gewone burger' is het
lastiger geworden uit te maken wie de relschoppers zijn en welke motieven ze
hebben. Rellen worden vaak toegeschreven aan groepen die los worden gezien van
de wijk waarin onlusten zich voordoen: criminele jongeren, voetbalhooligans,
reltoeristen, Marokkaanse jongeren. De relschoppers zijn 'de Anderen'.

Rellen worden gezien als een probleem voor de samenleving en niet als een
probleem dat voortkomt uit de samenleving. Armoede, werkloosheid, sociale
uitsluiting en klassenverschillen worden niet of niet in eerste instantie als
oorzaak aangewezen. Bouabid: 'De rellen in Slotervaart werden in verband
gebracht met etniciteit en de problemen die aan deze groep worden toegeschreven:
overlast, misdaad, radicalisering. Door de rellen te bestempelen als een
Marokkanen-probleem worden een sociaal probleem en zijn oorzaken buiten de
'normale' Nederlandse samenleving geplaatst. De onderliggende maatschappelijke
kwesties in achterstandswijken verschuiven naar de periferie van de aandacht.'

UIT DE VERGETELHEID

Jaarlijks publiceren Nederlandse wetenschappers 172 duizend onderzoeken. In deze
rubriek een greep uit de ontdekkingen die bijna onopgemerkt waren gebleven.




Bekijk de oorspronkelijke pagina:

LOAD-DATE: 13 December 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              15 of 200 DOCUMENTS



                                 de Volkskrant

                            13 december 2016 dinsdag

Principes

BYLINE: TOINE HEIJMANS

SECTION: Opinie en Debat; Blz. 21

LENGTH: 790 woorden



HIGHLIGHT: Waarom Huub en Ellie hun huis uit moeten


Column IN Blitterswijck


Huub en Ellie wonen in een wonderlijk bos. Hun hans-en-grietjehuis is van hout,
in aardekleuren. Het is een heuvelachtig, vrij terrein maar inmiddels loopt er
wel een potig hekwerk doorheen, 'de Berlijnse muur', zegt Huub. Aan de ene kant
wonen Huub en Ellie. Aan de andere kant woont de rest van de wereld.



Bij de bushalte staan heel de dag alleen maar grote thema's. Van de tweehonderd
vakantiebungalows is de helft verhuurd aan asielzoekers. Die wonen achter het
hek. Een kwart is voor wat Huub en Ellie Schols 'de arbeidsmigranten' noemen:
Polen vooral. Blijven over vaste bewoners zoals zij, langhuurders en een paar
'duistere huizen' waarin Ellie wietplantages vermoedt.

Vakantie vieren doet hier eigenlijk niemand meer. De receptie van bungalowpark
Het Roekenbosch*** is een va-et-vient van vreemdelingen met tassen en
formulieren. De kampwinkel verkoopt vooral sigaretten, drank en Poolse
heimweeproducten. Daar komen Huub en Ellie niet.

'Wat een rust', zeg ik tegen Huub als we wandelen door het wonderbos. 'Een
vertekend beeld', zegt hij, 'elke dag wel is er politie.' Daar kunnen de meeste
Polen en asielzoekers niets aan doen, zegt hij ook. Huub en Ellie zijn geen Henk
en Ingrid. Hun toorn treft de gemeente, die nooit een volwassen
huisvestingsbeleid heeft opgetuigd, en de coöperatie van huisjeseigenaars die
voluit gaat voor het geld.

'Principes', zeg ik tegen Ellie.

'Precies.'

In bungalow 18 strijkt, zestien jaar geleden, een nieuw arbeidsbureau neer: Otto
Work Force. Vanuit dit park bouwt het een internationaal imperium op. De
Oost-Europese busjes en auto's zijn nu vaste elementen in het landschap. Een
bungaloweigenaar krijgt 300 euro per arbeidsmigrant per maand, 'zeg daar maar
eens nee tegen'. In het buurhuis wonen twaalf Tsjechen. Ernaast een Pool met een
Duitse herder. 'Iedereen wenst je vriendelijk goeiedag, hoor', zegt Ellie, 'maar
je krijgt het zo gedropt, dat is het probleem.'

Het is ze niet aan te zien, maar Huub is 71 en Ellie 67. Jammer dat ik geen foto
mag maken, 'dan staan we er weer zo op'.

Na hun vroegpensioen emigreren ze naar een boerderij onder Orléans. De
vakantiebungalow houden ze aan. Terug in Nederland gaan ze er wonen. Dat is nu
zes jaar geleden. En om hen heen verandert alles ineens met grote vaart. Het
bungalowpark is 'financieel ter ziele', de coöperatie van eigenaars ziet een
kans in vreemdelingen en lost daarmee tegelijk een probleem op van de overheid.
'Het gaat om geld, geld, geld', zegt Ellie.

Ze zeggen hun lidmaatschap op van de coöperatie. Het wordt een ellendige,
jarenlange juridische strijd. De rechter geeft ze gelijk - nu zijn Huub en Ellie
niet meer lid. En hebben ze niks meer over het park te zeggen. 'We worden toch
vooral als lastig ervaren.'

Principes. Zelf zijn ze niet bang. De buurvrouw wel, zegt Ellie, die durft 'met
haar lange blonde haren 's avonds niet meer overal te lopen'. Huub vertelt dat
er geschoten is, 'dat horen we van de buren.' Verder zijn de Polen gemakkelijk
met zwerfafval en wat drinken betreft kunnen ze er wat van, 'logisch, er is hier
verder niets om te ontspannen'. Nogmaals: geen kwaad woord over de nieuwe
bewoners van hun wereld, al kampt Blitterswijck wel met een onverklaarbare reeks
auto-inbraken. Ellie: 'Ze hebben gewoon een andere levensstijl.' Huub: 'Je kunt
je afvragen of je een dorp waar het leven een bepaalde loop heeft, hiermee moet
belasten.'

Huub en Ellie werkten als ambtenaar bij overheden in het hele land. Venlo,
Culemborg, Groningen, Deventer. In Friesland was Huub projectleider voor de bouw
van twee asielcentra. 'Als je zelf uit die wereld komt - ik kan me mateloos
ergeren aan de manier waarop de gemeente dit doet.'

Want het mag niet. Dat weet iedereen. Er is geen omgevingsvergunning voor het
huisvesten van arbeidsmigranten. Op 29 juli schrijven Huub en Ellie de gemeente
dan maar een 'handhavingsverzoek'. Op 30 november schrijft de gemeente terug:
Huub en Ellie hebben gelijk. Het mag niet. Het park heeft als bestemming
'recreatief gebruik': arbeidsmigranten en permanente bewoners moeten weg. Dus
ook Huub en Ellie. Ze moeten weg binnen een jaar, anders volgt een 'last onder
dwangsom' van 10 duizend euro.

Zo keren de principes zich tegen Huub en Ellie. Onderwijl zoekt de gemeente een
manier om de arbeidsmigranten te behouden.

'Een heleboel zullen erom lachen', zegt Huub.

'Het is niet zo'n probleem', zegt Ellie. 'We hebben nooit de bedoeling gehad
hier lang te blijven.'

Het vervelende is dat er nu naar Huub en Ellie gekeken wordt. 'We zochten een
oplossing. Nu staan we te boek als ontevreden burgers.'

Geen kwaad woord over de nieuwe bewoners van hun wereld. 'Maar moet je een dorp
waar het leven een bepaalde loop heeft, hiermee belasten?'




Bekijk de oorspronkelijke pagina:

LOAD-DATE: 12 December 2016

LANGUAGE: DUTCH; NEDERLANDS

GRAPHIC: Bij de bushalte staan 'de grote thema's van nu'.
Een van de hans-en-grietjehuizen op het vakantiepark.
De 'Berlijnse Muur': het hek met erachter huizen voor asielzoekers.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              16 of 200 DOCUMENTS



                                 de Volkskrant

                            12 december 2016 maandag

Slijmen

BYLINE: GIDI HEESAKKERS

SECTION: V Opening; Blz. 2

LENGTH: 528 woorden



HIGHLIGHT: Ook in de spelshow Het Collectief Geheugen komen politici aan hun
trekken. Lekker slijmen bij de gewone man.

V's televisierecensententeam bestaat uit Julien Althuisius, Hanna Bervoets,
Frank Heinen, Haro Kraak en, deze week, Gidi Heesakkers.


gidi heesakkers Tv-recensie


Alexander Pechtold en Emile Roemer zaten gezellig een homp felgroen slijm te
kneden. Het jarenzeventig-speeltje was ze toegeworpen in Het Collectief
Geheugen, de spelshow waarin RTL op zaterdagavond de vaderlandse geschiedenis
uitbaggert. Onder leiding van Chantal Janzen bespreken twee teams 'Kennen we
deze nog?'-gebeurtenissen uit de afgelopen decennia. De vraag is telkens:
koesteren of vergeten?



Aan bod kwamen onder meer Slime, het eerste homohuwelijk, Mondriaans Victory
Boogie Woogie en gabber. Chantal mocht Alexander zeggen. Alexander vormde een
team met 'captain' Jan Jaap van der Wal. Hij was vastberaden om Emile en
Diederik Ebbinge te verslaan. 'Wen er maar aan, Chantal', zei Jan Jaap, 'voor
politici is alles, zelfs dit, een wedstrijd.'

Oh, reken maar. Het recente verleden leert dat volksvertegenwoordigers heus niet
voor de lol komen opdraven in amusementsprogramma's. Er moeten ten minste
zieltjes te winnen zijn voor aanstaande verkiezingen.

In de week voor de provincialestatenverkiezingen 2015 danste Alexander de
Macarena in Zondag met Lubach (VPRO). In De Dokter Corrie Show (NTR) ging het
over zijn eerste zoen. 'Ik schrok me eerlijk gezegd helemaal wild. Iedereen
keek. Maar ergens vond ik het niet alleen spannend, maar misschien ook wel
gewoon lekker.'

Leuk, die Zendtijd voor Politieke Partijen voorafgaand aan het NOS Journaal. Of
eigenlijk helemaal niet leuk. 'Leuk', dat zijn optredens in Het Collectief
Geheugen. Zonder stropdas en met het bovenste knoopje los proberen politici
kiezersharten te veroveren. Ze geven zich over aan volksvermaak in de hoop hun
elitaire imago af te schudden. Kijk, met mij kun je lachen. Ik heb óók weleens
staan tongen en hakken op een dansvloer. Zeg maar Alexander. Noem me bij mijn
eigen naam.

Jeanine Hennis-Plasschaert liet zich afgelopen weekend door Paul de Leeuw
tutoyeren in het satirische familieprogramma De Kwis (BNN-VARA). 'Mijn naam is
Jeanine Hennis-Plaschaert, ik ben uw minister van Defensie', hoorden 1,2 miljoen
kijkers haar zeggen. 'Ik ben in het zinderende land Mali geweest, op bezoek bij
onze troepen. Ik ben bij de missie geweest in het chaotische Irak. Ik heb me
schuil moeten houden in de oorlogsgebieden van Afghanistan en Somalië. Maar
vandaag wordt het pas echt spannend, want vanavond ben ik te gast in De Kwis.'

Echt spannend werd het natuurlijk niet. Aan het einde van de dolle rit kreeg
Jeanine acht vragen waarop ze ja moest zeggen, maar nee zou willen antwoorden.
'Vind je het niet heerlijk om te zien hoe de PvdA in de peilingen alle klappen
opvangt voor jullie regeringsbeleid?' En: 'Het vonnis van de rechtbank over
Wilders was terecht, het is toch alleen belachelijk dat hij niet is gestraft?'
Oei, daar zat Jeanine in een lastig parket. Ze maakte zich er makkelijk vanaf.
Geen ja, geen nee, terug de politieke arena in.

Van Alexander hoefden we speelgoedrage Slime niet uit ons geheugen te wissen. En
ook van de politicus die zich wendt tot het weekend-entertainment om te slijmen
bij de gewone man zijn we voorlopig nog niet af.

Kijk met mij kun je lachen. Ik heb óók weleens staan tongen en hakken op een
dansvloer




Bekijk de oorspronkelijke pagina:

LOAD-DATE: 11 December 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              17 of 200 DOCUMENTS



                                 de Volkskrant

                           10 december 2016 zaterdag

Kijk omhoog

BYLINE: WIETEKE VAN ZEIL

SECTION: Sir Edmund; Blz. 78, 79

LENGTH: 516 woorden



HIGHLIGHT: Je gaat het pas zien als je het doorhebt.* Wieteke van Zeil over
opmerkelijke en veelbetekenende bijzaken in de beeldende kunst. Deze week:
spons.


Oog voor detail



Johan van Hell: Glazenwasser

1927, olieverf op doek, 100 x 75,2 cm
Privécollectie
T/m 12 februari in de tentoonstelling Johan van Hell in Museum MORE in Gorssel



Dit detail kreeg lading omdat ik al jaren let op de heuptasjes van heiligen. Als
een bepaald detail eenmaal opvalt, ga je er meer versies van zien in andere
schilderijen. Dat kan met honden, met schoenen, met van alles, en zo heb ik al
een tijdje een tasjesding. Mánnentasjes dus, die om de heupen hangen. Vaak bij
een van de drie wijzen uit het Oosten of bij Italiaanse edellieden, in Vlaamse
religieuze voorstellingen of Duitse. Middeleeuwen en Renaissance, vooral.
Geraffineerde man-bags, met goud en kralen aan dikke kettingen. En ze hangen
altijd om de heup. Als dat eenmaal een 'horizontale zichtlijn' wordt - iets wat
in meerdere schilderijen in meerdere musea blijft opvallen - dan valt dus zo'n
simpel zwart heuptasje van een glazenwasser ook op. Die hoort erbij, als de
arbeidersversie. Het is vlak, plat echt, een bijna kubistisch heuptasje op een
bijna kubistisch blauwe overal. Maar omdat-ie bij al die andere tasjes hoort, is
het een attribuut geworden. Iets wat deze man onderscheidt in zijn rol in het
schilderij: geen chic, geen overdaad, gewoon een glazenwasser. Meer pats-boem
krijg je het niet.



Johan van Hell was de schilder van de onderklasse in de tijd dat die klasse het
te verduren had - jaren twintig, dertig, veertig. Hij was ook musicus en speelde
klarinet en werd meermalen gevraagd om een vaste plaats in het
Concertgebouworkest in Amsterdam in te nemen. In de oorlog weigerde hij daar te
spelen, omdat zijn Joodse vrouw Caroline Lankhout - een pianiste - er ook niet
meer naar binnen mocht. Hij toonde zijn sociale bewogenheid met schilderijen van
straatmuzikanten en straatverkopers, met schaatsers en arbeiders en kinderen en
vrouwen op de markt. Alles vlak en strak, als een grid soms bijna. Alsof de tijd
om helderheid vroeg.

Maar het blijft me toch bezighouden. In dat tasje zit een spons. Een goede
kunstenaar maakt zijn werk nooit met enkelvoudige betekenis. Een spons, waar
kenden we dat van? Van Hell leefde mee met de gewone man, zag zijn lijden en
zijn zwoegen in de crisisjaren. Zijn dienen aan de hogere klasse, de klasse die
zulke bourgeois vitrage voor het raam hing als hier. Misschien zag hij ook hoe
de gewone man genadeloos werd geofferd voor politiek gewin. En dan staat hij
daar dus, de glazenwasser, een lange gestalte hoog op een ladder met zijn armen
zijwaarts gestrekt. Ik kan me haast niet voorstellen dat iemand die gewend is
naar schilderijen te kijken langer dan twee minuten voor dit werk staat en in de
staande man met gestrekte armen ní­ét Jezus zelf ziet aan het kruis.

Hoog op de ladder, voeten bijeen en schuin naar beneden als de doorboorde blote
voeten van Jezus, armen naar de zij, hoofd geknikt, niet naar beneden maar
omhoog - de vorm is hetzelfde, het gezicht zit alleen aan de andere kant. De
glazenwasser is een gespiegelde Christus. De spons wast alles wat vuil is
schoon.

www.detailsofart.com

*Johan Cruijff




Bekijk de oorspronkelijke pagina: ,

LOAD-DATE: 9 December 2016

LANGUAGE: DUTCH; NEDERLANDS

GRAPHIC: Johan van Hell: Glazenwasser

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              18 of 200 DOCUMENTS



                                 de Volkskrant

                           10 december 2016 zaterdag

Schol, tikje scharrig

BYLINE: MARCUS WERNERFOTO

SECTION: Sir Edmund; Blz. 30

LENGTH: 725 woorden



HIGHLIGHT: Een biografie van de schol, 4500 jaar geleden al gegeten in
West-Friesland, is een biografie van de Noordzeevisserij.


Recensie


NON-FICTIE

Roelke Posthumus en Adriaan Rijnsdorp: Schol in de Noordzee

***
Atlas Contact; 256 pagina's; € 21,99

In de 14de eeuw klaagden Engelse vissermannen over collega's die een zakvormig
net, dat aan de voorkant werd opengehouden door een zware boom, achter hun
zeilschepen aan over de zeebodem sleepten. Omdat 'bij vissen het levende slijm
en de planten die groeien op de zeebodem ermee worden vernield'.



Het Engelse net was een vroege voorloper van de boomkor, waarmee in later eeuwen
platvissen met succes werden gevangen - vooral schol, een vis van het gewone
volk. Zevenhonderd jaar geleden werd zo al geanticipeerd op een van de grote
problemen van de 'boomkorvisserij', waarin Nederland vanaf de jaren zestig van
de vorige eeuw domineerde: vernieling van het leven in en op de zeebodem, buiten
de gezochte schollen.

Adriaan Rijnsdorp, vooraanstaand Nederlands visbioloog en jarenlang medewerker
van het IJmuidense Rijksinstituut voor Visserijonderzoek (RIVO, tegenwoordig
onderdeel van Wageningen Universiteit) en co-auteur Roelke Posthumus,
evolutiebiologe en schrijfster, gebruiken in Schol in de Noordzee de platte
vissoort als handvat voor een geschiedenis in vogelvlucht van de Nederlandse
visserij, en de ontwikkeling van de visserij in het algemeen, in de Noordzee.

De geschiedenis van de Noordzee als bron van voedsel begint twaalfduizend jaar
geleden. Toen al gebruikten jager-verzamelaars langs de Noordzeekusten harpoenen
en netten om vis te verschalken. Blijkens recente opgravingen werd in
West-Friesland al in 2500 voor Christus zeevis gegeten - ook schol. De Romeinen
in de Lage Landen aten volop schol, getuige archeologische vondsten. De schol is
daarna nooit van het menu verdwenen, en geldt nog steeds als een van de
populairste consumptievissen uit zee.

Een eigenaardige vis is het wel. Rijnsdorp kan het weten: hij was vanaf 1980
scholexpert van het RIVO. De meeste vissen hebben grofweg een torpedovorm, maar
volwassen schollen en andere platvissen hebben een plat en min of meer ovaal
lichaam.

Toch komt de baby-schol net als elke andere vis uit het ei. Dan voltrekt zich
een wonderlijke gedaantewisseling. Binnen twee weken verplat het lichaam, en
verhuist het linkeroog naar de voorheen rechterkant. Postzegelgrote platvisjes
kantelen op hun linkerzijde en brengen de rest van hun leven zo door, op of
dichtbij de zeebodem. Schol in de Noordzee geeft een spoedcursus scholbiologie.
Over de 'kinderkamers' langs de Noordzeekust en in de Waddenzee, waar schollen
opgroeien, en het verbazende trekgedrag van de platvissen. Gegevens die in de
loop van decennialang onderzoek - ook door Rijnsdorp - zijn verzameld en die van
belang zijn voor een goed visserijbeheer.

Rijnsdorp werkte mee aan het bepalen van de 'biologisch veilige' vangstadviezen
waarop de EU de vangstquota voor onder meer schol baseert. Zo verhaalt Schol in
de Noordzee ook over de technieken die visserijbiologen voor die adviezen
gebruiken en de ontwikkelingen daarin. De sterke overbevissing van schol door
Nederlandse vissers met steeds grotere boomkorren voorzien van 'wekkerkettingen'
en getrokken door steeds krachtiger vissersschepen vanaf rond 1970, krijgt ruim
aandacht - inclusief het kat-en-muisspel tussen quotum-ontduikende vissers en de
falende inspectiedienst AID.

De visbiologen waren niet altijd even succesvol in hun adviezen, geeft Rijnsdorp
ruiterlijk toe, en dat is sympathiek. Door hogere brandstofprijzen, maar ook
door duurzame vis wensende consumenten, lijkt de wal nu het schip te keren.
Voormalige boomkorvissers stappen over op moderne alternatieven voor
bodembeschadigende visnetten, en de vissersvloot is sowieso aardig uitgedund, zo
besluit Schol in de Noordzee. Op de valreep van de nieuwe EU-visquota, die op 12
december in Brussel worden afgesproken, floreren de scholpopulaties in de
Noordzee. Eind goed, al goed, lijkt het. Maar de Brexit kan weleens betekenen
dat de Britten quota aan hun visserslaarzen gaan lappen. Ook trekt de schol door
klimaatopwarming weg van de Noordzeekust. En de 'aanlandplicht' voor alle
gevangen vis - ook de kleintjes - is biologisch gezien onzin.

Schol in de Noordzee is een saluut aan het zeeleven, de biologen die de vis
onderzoeken en de mensen die hem vangen, maar nog geen ode: daarvoor is het boek
te dun en mist het anekdotes en begeestering.




Bekijk de oorspronkelijke pagina:

LOAD-DATE: 9 December 2016

LANGUAGE: DUTCH; NEDERLANDS

GRAPHIC: Roelke Posthumus en Adriaan Rijnsdorp: Schol in de Noordzee

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              19 of 200 DOCUMENTS



                                 de Volkskrant

                           10 december 2016 zaterdag

Veroordeelde Wilders voelt zich 'alleen maar sterker'

BYLINE: REMCO MEIJER

SECTION: Ten Eerste; Blz. 6

LENGTH: 659 woorden



HIGHLIGHT: PVV-leider Wilders heeft zich met zijn 'minder-Marokkanen'-uitspraken
schuldig gemaakt aan aanzetten tot discriminatie en groepsbelediging, oordeelde
de rechter vrijdag. Hoe valt dit vonnis in politiek Den Haag? En in de
Schilderswijk?


In reactie op zijn veroordeling is PVV-leider Geert Wilders doorgegaan met het
beschimpen van de rechtbank. 'U heeft van miljoenen Nederlanders de vrijheid van
meningsuiting ingeperkt en eigenlijk iedereen veroordeeld. Niemand vertrouwt u
meer.'

Wilders ontliep vrijdag de media. Hij verstuurde na de uitspraak van de rechters
eerst een tweet en daarna een videoboodschap. Daarin zei hij dat Nederland 'een
ziek land' is geworden. 'Drie PVV-hatende rechters verklaren Marokkanen tot ras
en veroordelen mij en half Nederland. Knettergek.'



In zijn video zei Wilders verder: 'Marokkanen zijn geen ras en mensen die wat
zeggen over Marokkanen zijn geen racisten. Ik ben geen racist en mijn kiezers
zijn dat ook niet. Dit vonnis maakt mij alleen maar sterker.'

Bij een foto van de drie rechters die hem veroordeelden, schreef Wilders 's
middags in een nieuw bericht op Twitter: 'Onbetrouwbaar, onprofessioneel,
politiek gedreven. Zij staan aan de verkeerde kant van de geschiedenis. Alle
drie.'

Minister-president Mark Rutte wilde tijdens zijn wekelijkse persconferentie niet
inhoudelijk ingaan op de rechtszaak en wees op de scheiding der machten. 'De
zaak is voorlopig nog onder de rechter en ik ga niet mijn collega recenseren.'

Rutte bekrachtigde zijn uitspraak uit 2014 dat de VVD alleen samenwerkt met de
PVV in een nieuw kabinet als Wilders zijn 'minder, minder'-uitspraken
terugneemt. Het maakt de kans op een VVD/PVV-kabinet na de verkiezingen van 15
maart nihil.

De voormalige PVV'ers Joram van Klaveren en Johan Driessen, inmiddels verenigd
in de partij Voor Nederland (VNL), noemden de veroordeling van Wilders 'een
volwassen democratie onwaardig'. Volgens VNL wordt op deze manier het publieke
debat gesmoord. 'Deze veroordeling benadrukt eens te meer hoe belangrijk het is
dat de uitingsvrijheid wordt verruimd. Het politieke debat moet plaatsvinden in
het parlement, nooit in de rechtbank.'

Van Klaveren en Driessen hebben een initiatiefwetsvoorstel ingediend om de
artikelen uit het Wetboek van Strafrecht te schrappen waarop Wilders nu is
veroordeeld. Daarover debatteert de Kamer donderdag. Het wetsvoorstel kan
vooralsnog niet op een meerderheid in de Tweede Kamer rekenen. Vooral
regeringspartij PvdA is uitgesproken tegen. De partij vindt ook dat in de
zaak-Wilders het oordeel van de rechter gevolgd moet worden.

PvdA-Kamerlid Jeroen Recourt: 'De rechter heeft geoordeeld. Daarmee is
vastgesteld dat je met een beroep op de vrijheid van meningsuiting niet mag
discrimineren en beledigen. De wet biedt hier bescherming. In tegenstelling tot
Geert Wilders hebben wij vertrouwen in ons rechtssysteem en houden we ons aan de
scheiding der machten. Vanuit de politieke arena blijft de PvdA de ideeën en
uitspraken van Wilders met het woord bestrijden. Wij vinden de manier waarop hij
een hele bevolkingsgroep beledigt en wegzet walgelijk en verwerpelijk.'

Volgens CDA-leider Buma is het niet de vraag of politici iets mogen zeggen over
problemen met Marokkaanse jongeren, want dat mag. 'Waar het om gaat is dat er
altijd wettelijke grenzen zijn aan de vrijheid van meningsuiting en dat de wet
voor iedereen gelijk is. Als een politicus die veroordeeld wordt onmiddellijk
zijn politieke podium misbruikt om de onafhankelijkheid van de rechters te
ondermijnen, hoe kan je dan van de gewone Nederlanders wel vragen om vertrouwen
in onze rechtsstaat te hebben?'

SGP-leider Kees van der Staaij reageerde: 'Als een rechter uitspraken van een
politicus vonnist, voelt dat erg ongemakkelijk. Dat gevoel heb ik ook nu weer.
Wat vooral nodig is, is een goede balans tussen vrijheid en
verantwoordelijkheid. Je moet helder kunnen zeggen waar het op staat, maar
anderen niet onnodig kwetsen. Dat is voor iedereen een mooie uitdaging, van
columnist en cabaretier tot politicus.'

U heeft van miljoenen Nederlanders de vrijheid van meningsuiting ingeperkt

In tegenstelling tot Geert Wilders hebben wij vertrouwen in ons rechtssysteem




Bekijk de oorspronkelijke pagina:

LOAD-DATE: 9 December 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              20 of 200 DOCUMENTS



                                 de Volkskrant

                           8 december 2016 donderdag

Directe democratie is een illusie

BYLINE: JACOB VAN DE BEETEN

SECTION: Opinie en Debat; Blz. 24

LENGTH: 744 woorden



HIGHLIGHT: democratie


Het wordt tijd om de representatie weer op waarde te schatten. Nieuwe partijen
buitelen over elkaar heen om de kiezer directe invloed te geven op het
stemproces in de Tweede Kamer. Het Forum voor Democratie introduceert het
'Democratie Dashboard', een mobiele applicatie waardoor kiezers direct hun
opinies kunnen ventileren. GeenPeil gaat nog een stap verder door 'levende
stemkastjes' te beloven: vertegenwoordigers die als willoze marionetten hun
stemgedrag afstemmen op het online-oordeel van de kiezer.



Deze initiatieven tonen aan dat hun bedenkers een gebrek aan kennis hebben over
ons staatsbestel. Zij gaan er namelijk van uit dat de representatieve inrichting
van ons staatsbestel een rationeel geconstrueerd instrument is dat een
democratisch doel dient en ontkennen zo de inherente waarde van de
representatie.

Deze aanname stoelt op het idee dat moderne staten het representatieve stelsel
alleen maar hebben ingevoerd omdat het praktisch onhaalbaar was om met de gehele
bevolking in een volksvergadering bijeen te komen.

Historisch gezien is dit simpelweg onjuist. Vanaf de Middeleeuwen hebben vormen
van representatieve systemen zich over het Europees continent verspreid. Veelal
riepen koningen parlementen bijeen om 'de natie' te raadplegen en om advies te
vragen.

In Frankrijk vond dit gebruik al in de 12de eeuw plaats. Dus toen na 1789 de
Assemblée Nationale het kiesrecht afkondigde en bepaalde dat afgevaardigden via
getrapte verkiezingen gekozen zouden worden, hadden de Fransen al ruim een half
millennium ervaring met het representatieve systeem. De democratische
vernieuwing die de Franse Revolutie voortbracht zat vooral in de
totstandbrenging van het algemeen kiesrecht.

Ook de Founding Fathers van de Verenigde Staten van Amerika introduceerden een
representatief stelsel zonder dat hn daarbij de democratie als voorbeeld diende.
Zoals James Madison het uitdrukte: 'in general [democracies have] been as short
in their lives as they have been violent in their deaths.' Kortom, de invoering
van het representatieve stelsel had niet als doel de democratie tot stand te
brengen. Veel meer was zij er op gericht een goede bestuursvorm te creëren,
waarin de bevolking in staat werd gesteld om het bestuur op effectieve wijze te
controleren.

Dat tegenwoordig de mogelijkheid bestaat om via technologische hulpmiddelen de
burger op grote schaal om zijn mening te vragen, betekent nog niet dat dit ook
maar moet gebeuren. Het was immers nooit de bedoeling om ons staatsbestel te
modelleren naar het idee van de directe democratie.

Het beeld dat wij van de echte, directe democratie hebben en dat teruggaat op
het klassieke Athene (zie het logo van het Forum voor Democratie) is bovendien
in belangrijke mate een romantische illusie. Ook in het democratische Athene was
er een zeer beperkte groep mensen (een kartel?!) dat de belangrijkste publieke
functies vervulde. Niet voor niets werd Perikles - democratisch staatsman bij
uitstek - maar liefst 29 jaar op rij als generaal herkozen. Ook de
volksvergadering, waarin in theorie iedereen het woord kon voeren, werd in de
praktijk gedomineerd door een kleine groep begaafde sprekers: jan modaal had
daar echt niks in te brengen.

Vanuit dit perspectief is ons staatsbestel zo slecht nog niet. Iedereen heeft
immers het recht om te stemmen, om lid te worden van een partij of om zijn
politieke mening te uiten. Zo wordt de bevolking in staat gesteld haar regering
en bestuurders op effectieve wijze te controleren en komt er een stabiel
machtsevenwicht tot stand dat onze rechten en vrijheden garandeert.

Ons staatsbestel heeft een op zichzelf staande waarde en is géén surrogaat van
de 'echte' democratie. Laten we het dus ook niet als zodanig behandelen.

Overigens vergeten hedendaagse democratische vernieuwers vaak te vermelden dat
het Athene-bestel, naast zijn lotingprocedures en volksvergaderingen, ook een
belangrijke waarborg tegen demagogen kende: het zogenoemde schervengericht.
Jaarlijks mochten alle Atheense burgers één naam in een scherf krassen en degene
met de meeste stemmen werd voor kortere of langere tijd verbannen uit de stad.
Het laat zich raden waarom dit onderdeel van de echte, directe democratie maar
liever niet benadrukt wordt!

Het representatieve stelsel is nooit bedoeld als een surrogaat voor een 'echte',
directe democratie.

Dat de directe democratie van het klassieke Athene ook het schervengericht
kende, vergeet men vaak te vermelden




Bekijk de oorspronkelijke pagina:

LOAD-DATE: 7 December 2016

LANGUAGE: DUTCH; NEDERLANDS

GRAPHIC: Jacob van de Beeth is student rechtsgeleerdheid aan de Universiteit
Leiden.
James Madison op een 1-dollar munt.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              21 of 200 DOCUMENTS



                                 de Volkskrant

                            7 december 2016 woensdag

GeenPeil

BYLINE: TOINE HEIJMANS

SECTION: Opinie en Debat; Blz. 25

LENGTH: 787 woorden



HIGHLIGHT: Maak er dan ook echt een democratische partij van


Column in Amersfoort


Meer opinie? Lees het Opinieblog op Volkskrant.nl

'Er is iets vreemds aan de hand met de democratie: iedereen lijkt ernaar te
verlangen, maar niemand gelooft er nog in.'

Met die mooie eerste zin in de achterzak loop ik het zaaltje binnen waar een
nieuwe politieke partij ontstaat. Het is vast een goeie grap denk ik, de
GeenPeil-partij. Straks staan we buiten in de kou met een verfomfaaide
sinterklaassurprise, een roze bol van papier-maché met een hondendrol erin. Zo
zijn ze bij GeenStijl: leedvermaak is het beste vermaak en als je er moeite mee
hebt dan is dat jouw probleem. Had je maar niet in die drol moeten graaien.



Het boek in mijn achterzak is van David van Reybrouck, zijn drie jaar oude maar
springlevende pleidooi Tegen verkiezingen. Hij schrijft: 'Het lijkt of de
politiek zich opgesloten heeft in haar eigen kasteel en bang vanachter de
gordijnen naar het rumoer op straat zit te spieden.'

Het is geen grap. Zowel de 'eindbaas' van GeenPeil als de lijsttrekker blijken
zenuwachtig - Bart Nijman duikt het liefst weg in de capuchon van zijn oranje
hoodie en Jan Dijkgraafs stem zit hoog in zijn keel. Losgeweekt van het
toetsenbord is hun stijl wat anders. En ze hebben iets te pakken. Daarom ook is
er zoveel pers.

Camera's zweven door de zaal als diepzeevissen; er wordt aan een documentaire
gewerkt over de eindbaas en zijn partij. Er zijn ook vrijwilligers die GeenPeil
groot maakten, een referendum afdwongen en dat glansrijk wonnen. Ze waren met
drieduizend. 'Van 17 tot 77 jaar en alles ertussenin', zegt Niels de Swart, nog
steeds enthousiast, 'en allemaal overtuigd van het democratisch nut, niet om ons
punt door te drukken.' Hij is strategisch projectmanager, en doet dit in zijn
vrije tijd.

Ze willen een opknapbeurt van de democratie. Om de inhoud gaat het niet. 'Zonder
drastische aanpassing', schrijft David van Reybrouck, 'is dit bestel geen lang
leven meer beschoren'.

Maar gedurende de middag stapelen de bezwaren zich op. GeenPeil is zelfverklaard
neutraal en zonder partijprogramma, maar het hele gevaarte helt nu al flink naar
rechts. Ze onttrekt zich aan de kern van de democratie: het debat. Ze staat
erbij en kijkt ernaar en dan mogen de leden stemmen over alles - een prachtig
podium voor iets waar GeenStijl groot mee werd: de pollfuck. Het doet me denken
aan Rita Verdonk, die het partijprogramma van haar Trots op Nederland via een
wiki-website door de mensen zelf liet samenstellen. Dat leverde standpunten op
als 'gratis aambeienzalf' en 'sjoelen als olympische sport'. De meerderheid
bleek voor invoering van de doodstraf.

Er is trouwens al een manier om je als gewone burger via internet te bemoeien
met Haagse wetgeving, de 'internetconsultatie'. Iedereen mag daar meepraten over
bijvoorbeeld de 'Wijziging van de Regeling tarief van de centrale examenbank Wft
2015'. Benieuwd wat de GeenPeilers daar straks van vinden.

'Wij zijn een positieve beweging', zegt Jan Dijkgraaf manmoedig, maar GeenPeil
is geboren uit negativisme. Het is een aanklacht tegen de manier waarop Mark
Rutte het Oekraïnereferendum negeert. Zelfs de verslaggever van GeenStijl TV,
Tom Staal, heeft ter plekke z'n bedenkingen: 'Ik weet gewoon niet of het werkt.'
Dat is nadat hij een enthousiaste GeenPeil-vrijwilliger interviewt, Sonny Spek,
student politicologie, die zegt: 'Het valt een beetje tegen, je weet niet waar
je op stemt en ik vraag me af of je met ergernis heel ver komt.'

Toch gebeurt er iets in dit zaaltje en dat kun je van andere zaaltjes niet
zeggen. GeenPeil is een interessant experiment. Zoals er op kleine schaal
experimenten zijn met de verbouwing van de democratie (de 'burgertop' in
Coevorden, de 'dorpentop' in Friesland, de 'burgerjury' in Rotterdam), zo kan
dit een Haagse poging zijn. Ontvang de mondige burgers 'met vreugde in plaats
van argwaan', schrijft Van Reybrouck, 'want achter alle kwaadheid (...) schuilt
ook iets positiefs, namelijk betrokkenheid'.

Transparant. Webcam erop. Levende stemkast. Geinig bedacht. Totdat de eindbaas
vertelt dat hij degene is die de kieslijst bepaalt en niemand anders. Precies de
partijdiscipline waar hij zelf zo'n hekel aan heeft.

Het was consequent geweest om de lijst bij loting vast te stellen. Iedereen die
dat wil in een grabbelton. Dat is geen nieuw idee. Heel het boek van David van
Reybrouck draait om loting als democratisch alternatief. Dat klinkt gekker dan
het is. Het is de oude Atheense democratie. Maar bij GeenPeil zijn ze zo bang
voor zetelroof, dat iedereen strak moet gescreend.

'Behandel de mondige burger als stemvee en hij gedraagt zich als stemvee, maar
behandel hem als een volwassene en hij gedraagt zich als een volwassene.' Dat is
een mooie laatste zin.




Bekijk de oorspronkelijke pagina:

LOAD-DATE: 6 December 2016

LANGUAGE: DUTCH; NEDERLANDS

GRAPHIC: GeenPeil, maar wel een pijl naar rechts.
Jan Dijkgraaf onder journalisten.
Tegen verkiezingen.
Toine Heijmans

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              22 of 200 DOCUMENTS



                                 de Volkskrant

                            7 december 2016 woensdag

Wereld wordt ongeloviger, afvalligen vaak vervolgd

BYLINE: JANNY GROEN

SECTION: Ten Eerste; Blz. 2

LENGTH: 604 woorden



HIGHLIGHT: Het aantal ongelovigen groeit wereldwijd. Tegelijkertijd neemt het
geweld tegen afvalligen, atheïsten en vrijdenkers toe. In 59 landen is
godslastering strafbaar en in 13 voornamelijk islamitische landen staat op
religiekritiek of geloofsafval de doodstraf.


Afvallige moslims


Dit blijkt uit het International Freedom of Thought Report 2016 dat dinsdag in
Brussel in het Europese Parlement is gepresenteerd.

De nieuwe, op 1 november benoemde VN-rapporteur voor vrijheid van religie en
levensovertuiging, Ahmed Shaheed, maakt zich grote zorgen over de positie van
vrijdenkers in de wereld. Hij stelt dat vrijheid van godsdienst een groot goed
is, maar dat door de aandacht voor en een vaak verkeerde interpretatie van dit
mensenrecht de vrijheden van ongelovigen geregeld in de knel komen.



'Schokkend en wreed is dat degenen die ervan beschuldigd worden de blasfemie- en
apostiewetten te hebben overtreden, soms zwaar gestraft worden door niet alleen
de autoriteiten van hun land, maar ook door gewone burgers, inclusief hun
familieleden en buren', schrijft Shaheed, een voormalig politicus van de
Maldiven, in het voorwoord van het rapport.

Uitgelicht worden individuele slachtoffers van het jaar 2016, onder wie Raif
Badawi (32), een Saoedische blogger die is veroordeeld tot duizend zweepslagen
en tien jaar gevangenisstraf wegens blasfemie. Hij schreef onder andere:
'Liberalisme is voor mij leven en laten leven.' De Mauretaniër Mohamed Cheikh
Ould M'Kheitir (29) hangt vanwege islamkritiek de doodstraf boven het hoofd.

De christelijke gouverneur van Jakarta Basuki Tjahaja Purnama kan tot vijf jaar
cel worden veroordeeld als hij schuldig wordt bevonden aan blasfemie. Half
november is een onderzoek tegen hem gestart, nadat hij zich kritisch had
uitgelaten over islamitische tegenstanders. Purnama heeft zich opnieuw
verkiesbaar gesteld voor het gouverneurschap, waarover in februari wordt
gestemd. Gearresteerd is hij nog niet, maar hij mag Indonesië niet uit.

In het eerste, in 2012 gepubliceerde, rapportage van de International Humanist
en Ethical Union (IHEU), een koepel van humanistische organisaties, werd de
stand van zaken voor niet-religieuzen in 60 landen gedocumenteerd. Inmiddels
zijn alle landen in beeld gebracht. Notoir slecht scoren Afghanistan, Irak,
Pakistan en Saoedi-Arabië, gevolgd door een hele ris landen waar het nauwelijks
beter is gesteld met de vrijheden van ongelovigen: Brunei, Iran, Jordanië,
Koeweit, Maldiven, Mauretanië, Noord-Korea, Soedan, Verenigde Arabische
Emiraten, Jemen.

In Nederland is in theorie alles prima geregeld. Maar rooskleurig is de positie
van ongelovigen niet, zegt Boris van der Ham, voorzitter van het Humanistisch
Verbond. 'Ex-moslims kunnen zich vaak niet vrijuit uiten tegenover hun families
en vrienden. Weliswaar is het niet voor alle afvalligen even problematisch, maar
de sociale en culturele druk binnen conservatieve families is vaak zo groot dat
het uitspreken van wat je werkelijk gelooft of niet gelooft gevaarlijk is.'

'Schokkend' vindt Van der Ham dat ongelovigen, 'of vrijdenkers zoals ze zichzelf
graag noemen', zich in Nederlandse asielzoekerscentra niet veilig voelen. Daar
zitten ze te midden van grote groepen moslims. Van der Ham: 'Ze krijgen vaak te
horen dat ze beter hun mond kunnen houden. Stel je voor dat zoiets tegen
christenen zou worden gezegd.'

Van der Ham ergert zich aan de lakse houding van opvangorganisatie COA. Die zou
'uit een soort politieke correctheid' de intimidatie van ongelovigen voor lief
nemen. Van der Ham: 'Bespottelijk is het dat we hard hebben moeten vechten om
een niet-religieuze levensbeschouwing als grondrecht in de voorlichting van het
COA te krijgen.'

Begin volgend jaar start het COA een nieuwe voorlichtingscampagne gericht op
wederzijds respect en vrijheid van meningsuiting voor 'een veelheid van
doelgroepen', aldus een woordvoerder.




Bekijk de oorspronkelijke pagina:

LOAD-DATE: 6 December 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              23 of 200 DOCUMENTS



                                 de Volkskrant

                            5 december 2016 maandag

Poolse regering beperkt demonstratierecht

BYLINE: JENNE JAN HOLTLAND

SECTION: Ten Eerste; Blz. 14

LENGTH: 536 woorden



HIGHLIGHT: Demonstreren in Polen is moeilijker geworden voor wie ontevreden is
over de regering. Een nieuwe wetswijziging perkt het recht van vrije vergadering
in met twee opvallende voorwaarden. Manifestaties die door de staat of door
kerkelijke organisaties worden georganiseerd, krijgen voorrang boven die van
gewone burgers. Ook krijgen zogeheten 'cyclische' demonstraties voorrang bij
twee aangekondigde demonstraties op hetzelfde moment.


Door staat of kerk georganiseerde manifestaties krijgen voorrang boven die van
burgers


Met 'cyclisch' doelt de regering op maandelijks of jaarlijks terugkerende
manifestaties op vaste dagen, ter herdenking van 'zwaarwegende momenten uit de
geschiedenis van Polen'. Bekendste voorbeelden zijn Onafhankelijkheidsdag (11
november) en de herdenking van de vliegramp bij Smolensk, iedere tiende van de
maand in Warschau.



'Het communisme is terug!', riepen boze oppositieleden toen de wijziging vrijdag
werd aangenomen door het Poolse Lagerhuis. Een verzoek voor een hoorzitting over
de wet werd eerder in de week genegeerd. Alleen de senaat moet nu nog akkoord
gaan.

De bedoeling is dat regionale autoriteiten een bepaalde dag en tijd voor
minimaal drie jaar toewijzen aan één demonstrerende partij. Met name 'Smolensk'
geldt als heilig in kringen van de conservatief-populistische regeringspartij
Recht en Rechtvaardigheid (PiS). Mogelijk wil PiS obstructie van de maandelijkse
bijeenkomsten door de gemeente Warschau voor zijn. In Warschau is de
burgemeester lid van het rivaliserende Bugerplatform.

Critici zijn bang dat PiS op deze manier het monopolie krijgt op belangrijke
demonstratiedagen. Nu is het nog zo dat een bonte stoet oppositiepartijen
tijdens Onafhankelijkheidsdag de straat op gaat, variërend van extreemrechts tot
het linkse Comité ter bescherming van de Democratie (KOD). Op papier kan de
regering straks iedere door de oppositie georganiseerde manifestatie annuleren
door (met voorrang) een tegendemonstratie te plannen op hetzelfde moment en
dezelfde plek. Staan beide groepen 100 meter uit elkaar, dan kunnen ze wel
allebei doorgaan.

Minister van Binnenlandse Zaken Mariusz Blaszczak bezweert dat de wet alleen
bedoeld is om confrontaties tussen demonstranten te voorkomen. Dat leverde hem
de hoon op van Burgerplatform (PO). 'Weet u nog hoe de communisten in 1981 en
'82 de introductie van een avondklok rechtvaardigden?', vroeg PO-parlementslid
Slawomir Nitras. 'Met het voorwendsel dat er anders gevechten zouden uitbreken.'


Grote vraag is hoe streng de wet in de praktijk zal worden toegepast. Polen zijn
een vurig en rebels volk en de kans lijkt klein dat ze zich door deze wet zullen
laten tegenhouden om de straat op te gaan.

'Vrijheid van vergadering is een recht van individuen, niet van de staat', zegt
de Poolse Ombudsman Adam Bodnar aan de telefoon. Bodnar heeft zijn zorgen over
de wet geuit in een brief aan het parlement. 'Ik weet niet wat de intenties
hierachter zijn, maar ik ben heel bezorgd. De realiteit in Polen is op dit
moment behoorlijk onvoorspelbaar.'

Onder de zittende PiS-regering zijn stilaan de contouren zichtbaar van een
autoritair model met steeds minder democratische waarborgen. De regering heeft
de staatsmedia aan banden gelegd, verkeert op voet van oorlog met het
Constitutionele Hof en kan dankzij de absolute meerderheid van PiS in hoog tempo
controversiële wetten door het parlement jagen. De Europese Commissie startte
begin 2016 - een unicum in de Europese geschiedenis - een onderzoek naar de
stand van de rechtsstaat in Polen, maar voorlopig zonder tastbaar resultaat.

'Het communisme is terug', riepen boze oppositiepartijen




Bekijk de oorspronkelijke pagina:

LOAD-DATE: 4 December 2016

LANGUAGE: DUTCH; NEDERLANDS

GRAPHIC: Een demonstratie in Warschau tegen het fokken van dieren voor bont,
vorige maand

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              24 of 200 DOCUMENTS



                                 de Volkskrant

                            3 december 2016 zaterdag

Bijverdienbijstand

BYLINE: FRANK KALSHOVEN

SECTION: Economie; Blz. 31

LENGTH: 645 woorden


Het spel en de knikkers


Fractieleiders Samsom (PvdA) en Pechtold (D66) pleitten maandag in deze krant
voor een 'bijverdienbijstand'. Gedurende twee jaar, is hun voorstel, mogen
bijstandsgerechtigden bijverdienen met werk. De ene helft mogen ze houden; de
andere helft betalen ze aan de gemeente. Halbe Zijlstra (VVD-fractieleider)
vroeg zich daags daarna in de krant af hoe de heren dat dachten uit te leggen
aan de HWN, de hardwerkende Nederlander. Op zijn beurt kreeg Zijlstra er weer
van langs in de brievenrubriek.



Wordt de bijstand beter met een ruime bijverdienregeling? Misschien.

Eerst even een stap terug. Welke functie heeft de bijstand in onze samenleving
en economie? Antwoord: Bijstand is het ultieme vangnet voor wie geen andere
inkomsten heeft. De hoofdregel is: met werk je eigen inkomen verdienen. Subregel
één is: wie inkomen uit werk verliest (door werkloosheid, ziekte of
arbeidsongeschiktheid) kan een beroep doen op de inkomensverzekering waarvoor
premie is betaald. Subregel twee is: wie zonder werk zit, én wiens
verzekeringsrecht is uitgeput, kan - als ultieme maatregel -- een beroep doen op
de bijstand, bekostigd uit belastinggeld. Zo voorkomen we in Nederland (veel)
armoede en dat vinden we als gemeenschap rechtvaardig.

Zijlstra's bezwaar tegen de bijverdienplannen is daarom niet moeilijk te
begrijpen. De HWN betaalt graag belasting om armoede te bestrijden, maar als de
bijstand een bijklusbasisinkomen wordt, vindt hij dat juist apert
onrechtvaardig. Vanuit deze optiek ondermijnen Samsom en Pechtold het draagvlak
bij de belastingbetaler onder de armoedebestrijding.

Zaak gesloten? Nee.

Want de belastingbetaler heeft er groot belang bij dat het saldo van kosten en
baten van de bijstand zo groot mogelijk is, ook als hiervoor tegen-intuïtieve
maatregelen nodig zijn. Stel bij wijze van gedachte-experiment dat de populatie
die bijstand ontvangt bestaat uit twee groepen. Groep 1: werkvaardige mensen of
mensen die met wat hulp werkvaardig kunnen worden. Groep 2: mensen die met de
beste wil van de wereld nimmer betaald werk zullen kunnen doen. Laat deze
groepen helder te onderscheiden zijn (wat in de praktijk nu juist een probleem
is natuurlijk).

Voor groep 2 zijn dan de bijstandskosten gegeven -- en onveranderbaar -- en is
het parool: maximeer de maatschappelijke baten. Dus: meedoen en
vrijwilligerswerk. Samsom en Pechtold schrijven: 'Het centrale doel van de
bijstand moet zijn om mensen te laten meedoen aan de maatschappij.' Dit geldt,
zou ik denken, alleen voor groep 2. Voor groep 1 geldt: zo vlug en duurzaam
mogelijk (indien nodig met training en scholing) aan het werk.

En nu zijn we bij de kern van het vraagstuk. Hoe doe je dat? Wat is effectief
beleid? Het antwoord weten we niet precies. En juist daarom kunnen Samsom en
Pechtold opschrijven: 'Stap af van het idee van een tegenprestatie.' En kan
Zijlstra met evenveel aplomb beklemtonen dat 'via belastingverlaging werken meer
moet lonen'. We zitten, als het gaat om de effectieve aanpak van de bijstand
(vooral) in de sfeer van de politieke overtuigingen en nog maar rudimentair is
de sfeer van harde bewijsvoering.

Het kabinet heeft dit najaar 25 gemeenten enige vrijheid gegeven om te
experimenteren om zo, via het vergelijken van de uitkomsten van diverse regimes,
te kijken wat het best werkt. De bijverdienbijstand van Samsom en Pechtold zit
hier trouwens gewoon tussen. Dit experiment getuigt van nieuwsgierigheid bij
gemeenten en dat is pure winst. Het enige maar is: het experiment is smalletjes
opgezet, met kleine variaties in de aanpak.

Met z'n drieën hebben Zijlstra, Samsom en Pechtold een ruime Kamermeerderheid om
een ruiger experiment af te dwingen, zodat het leerzamer wordt. Of hebben ze
genoeg aan hun politieke overtuigingen?

Frank Kalshoven is directeur van De Argumentenfabriek. Reageren?
frank@argumentenfabriek.nl




Bekijk de oorspronkelijke pagina:

LOAD-DATE: 2 December 2016

LANGUAGE: DUTCH; NEDERLANDS

GRAPHIC: Frank Kalshoven

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              25 of 200 DOCUMENTS



                                 de Volkskrant

                            2 december 2016 vrijdag

geachte redactie

SECTION: Opinie en Debat; Blz. 25

LENGTH: 682 woorden

Zijlstra en de bijstand

Halbe Zijlstra snapt niet hoe zijn collega's Samsom en Pechtold hun plannen voor
versoepeling van de bijstand willen uitleggen aan hardwerkend Nederland (O&D, 1
december). Onzinnig en onrechtvaardig, noemt hij ze. Het zal profiteurs in de
hand werken ten koste van hardwerkende Nederlanders, is de teneur van zijn stuk.
Zijlstra geeft een kortzichtige voorstelling van zaken, die op de
vooronderstelling stoelt dat je baan alleen maar draait om centen verdienen.

Werk moet in de eerste plaats voldoening geven, anders is het niet vol te
houden. Het is logisch dat mensen kritisch zijn over de activiteiten waaraan ze
zich 40 uur per week binden en het is begrijpelijk dat ze zich niet meteen
uitleveren aan de hoogste bieder. De bijstand is bedoeld om een minimaal
bestaansniveau te garanderen, daar hoort ook bij: je als burger gewaardeerd
kunnen voelen.

Zijlstra zet bijstandsontvangers onterecht weg als profiteurs. Een alleenstaande
ouder die met 935,49 euro per maand de eindjes aan elkaar weet te knopen, past
wat mij betreft eerder in de categorie 'bewonderenswaardig' dan 'lui'.
Vrijwilligers en mantelzorgers worden niet eens genoemd in Zijlstra's artikel.

Hij ziet klaarblijkelijk liever dat ze bij McDonald's gaan werken dan dat ze een
geliefde verzorgen of een vrijwilligersfunctie in een verzorgingstehuis
uitoefenen die voorheen nog een betaalde baan was.

Maurits Hortensius, student filosofie, Amstelveen

Zieltjes winnen?


Beste Halbe Zijlstra, het lijkt mij hoog tijd dat u zich deze ochtend, na uw
snelle kop koffie, eens verdiept in recent gedragswetenschappelijk onderzoek
over wat de mens werkelijk motiveert.

Het mensbeeld dat u in uw brief schetst is namelijk hopeloos achterhaald! Jaren
van onderzoek in de psychologie en de gedragseconomie hebben aangetoond dat het
menselijk oordeel over 'lonend' werk niet of nauwelijks wordt beïnvloed door
financiële prikkels. Het is de mate waarin een baan zingevend kan zijn en de
mogelijkheid tot sociale verbondenheid biedt die maakt dat mensen weer aan het
werk gaan.

Ik begrijp dat de verkiezingen voor de deur staan en dat u om die reden graag
zieltjes wilt winnen, maar polariserende ingezonden brieven gebaseerd op
onjuiste aannames vind ik niet chic. Ik verwacht een beter geïnformeerd
standpunt van een voormalig staatssecretaris van Onderwijs, Cultuur en
Wetenschap.

Lin Rouvroye, gedragswetenschapper, Utrecht

Flexibel

D66-leider Pechtold en PvdA-leider Samsom zijn bereid om mensen in de bijstand
meer te laten bijverdienen (O&D, 28 december). GroenLinks vindt dat de PvdA te
lang gewacht heeft met draaien betreffende dit onderwerp (O&D, 1 december).

Een bevestiging van hoe de PvdA momenteel opereert. Het draaien typeert deze
partij. Zelf noemen ze dit flexibiliteit. Zelfs hun principes zijn flexibel.

Kan nog leuk worden bij de verkiezingen volgend jaar.

J.W. Nieuwpoort, Alkmaar

Hoezo 'Brussel'?

Is het niet tijd dat de krant ophoudt met zulke sensatie-koppen als die van
woensdag: 'Brussel wil miljarden voor Europese wapens'?

'Brussel' wil helemaal niks. De Europese Commissie heeft een voorstel. Dat
voorstel ligt op twee gebieden: het gemeenschappelijke veiligheid- en
defensiebeleid (GVDB) van de Unie en de militaire industriële politiek. Op beide
gebieden heeft de Commissie zeer weinig of geen bevoegdheden. Alleen
buitenlandcommissaris Mogherini mag op het het gebied van het GVDB voorstellen
doen, en de Commissie mag proberen de industriële politiek van de lidstaten een
beetje te coördineren. De Raad moet daar met unanimiteit over besluiten, en
zover is het nog niet.

Dit soort koppen voedt het onderbuikgevoel dat de EU een soort ongestuurde macht
is, die over alles heen walst. Het voorstel is misschien heel verstandig, maar
met zo'n kop komt het meteen in het verdomhoekje. Achter 'Brussel' verbergen
zich de Commissie, de Raad, Mogherini en het Europees Parlement. Dat weet de
redactie trouwens best. Dat moet ook de lezer weten. Dan verdwijnt het bijgeloof
over 'Brussel'.

Pieter Jan Kuijper,

professor of the Law of International Organizations, UvA




Bekijk de oorspronkelijke pagina:

LOAD-DATE: 1 December 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              26 of 200 DOCUMENTS



                                 de Volkskrant

                            2 december 2016 vrijdag

Top & Flop

BYLINE: HARO KRAAK, PAUL ONKENHOUT

SECTION: V Opening; Blz. 2

LENGTH: 417 woorden



HIGHLIGHT: Vrij Nederland als weekblad, het was mooi, maar nu is het voorbij. En
Thierry Baudet kan dringend zijn eigen kartel gebruiken.

Elke vrijdag Wat er goed was en wat wat minder deze mediaweek.


Vrij Nederland verschijnt deze week voor de laatste maal als weekblad. Alweer
een flinke scheur in het fundament van de ooit zo florerende linkse kerk.

Gelukkig hebben we de herinneringen nog, aan de columns van Piet Grijs/ Hugo
Brandt Corstius, de reportages van Gerard van Westerloo en Elma Verhey, de
interviews van Bibeb.

Joop van Tijn. Martin van Amerongen. Rinus Ferdinandusse. Oftewel, zoals John
Jansen van Galen zijn boek over de turbulente geschiedenis van VN noemde, de
gouden jaren van het linkse levensgevoel.

De beste weekbladenrubriek van de afgelopen tien jaar, De week waarin..., stopt
noodgedwongen ook. In de laatste aflevering schrijft Sander Donkers dat hij
graag een feestelijk nummertje had gemaakt van de tienduizendste schuimbekcolumn
waarin 'de elite' van onder uit de zak krijgt, of van de zoveelhonderdste keer
dat een lid van voornoemde elite jammerend door de knieën zijgt in de hoop daar,
heel laag bij de grond, de gewone man een luisterend oor te kunnen bieden. 'Maar
ach, misschien is het eigenlijk wel mooi geweest ook.'

Mooi - en mooi is het inderdaad geweest. VN wordt een maandblad en hoopt
daarnaast op digitaal succes. Misschien gaat het lukken. Laten we het hopen.

Paul Onkenhout

Niets levert tegenwoordig zo veel aandacht op als de boodschap dat je wordt
genegeerd door een samenzwering van media, politiek en andere vertegenwoordigers
van een schimmige elite. Ook Thierry Baudet, voorman van het Forum voor
Democratie en pianobeklimmer, gaat er prat op.

Hij heeft er een pakkend woord voor: kartel. Er zou sprake zijn van een boycot
door een 'mediakartel' en een 'partijkartel', twittert hij. Klinkt
verontrustend.

In alle grote peilingen staat FVD op nul zetels, maar volgens een 'interne
peiling', methodiek onbekend, van de nieuwe partij zouden Baudet en minstens
vijf anderen kunnen plaatsnemen op het pluche na de verkiezingen van 15 maart.
Baudet twitterde woensdag een screenshot van een vragenlijst van het panel van
EenVandaag waarop zijn partij ontbrak. 'Het is toch werkelijk ongelofelijk.'

Zo ongelofelijk was dat niet, volgens EenVandaag: je moet eerst vaak bij de
categorie 'Andere partij, namelijk:' genoemd worden om een eigen antwoordoptie
te krijgen in het formulier. Eerst je plek verdienen dus - klinkt best logisch
en helemaal niet zo verontrustend.

Ideetje voor Baudet: misschien moet hij een kartel vormen met de andere
splinterpartijen op rechts. Met de onderlinge concurrentie wil het toch niet
vlotten.

Haro Kraak




Bekijk de oorspronkelijke pagina:

LOAD-DATE: 1 December 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              27 of 200 DOCUMENTS



                                 de Volkskrant

                           30 november 2016 woensdag

De methode-Breitbart

BYLINE: DOOR MICHAEL PERSSONTEKENING

SECTION: V Opening; Blz. 4, 5

LENGTH: 2000 woorden



HIGHLIGHT: De Amerikaanse nieuwssite Breitbart vond het rechtse geluid opnieuw
uit met een ruwe toon, harde journalistiek en flirts met racisme. Hoe bracht het
Trump - én zichzelf, in de persoon van voorzitter Steve Bannon - in het Witte
Huis?


Media - ANALYSE DE SPREEKBUIS VAN DONALD TRUMP


Breitbart zelf vindt dat het wel meevalt, met alles waarvan de website wordt
beschuldigd. Antisemitisch? De oprichter was zelf Joods. Islamofoob? De Londense
directeur is een Pakistaan.

Racistisch? Nee, nationalistisch, dat is wat anders.

En als het dan toch antisemitisch of islamofoob of racistisch wordt - dan is het
grappig bedoeld. Jullie kunnen toch wel tegen een grapje?



Lang voordat Donald Trump zich kandidaat stelde voor het presidentschap van de
Verenigde Staten, voerde website Breitbart diens agenda al. Dit was het
thuishonk van politiek incorrect Amerika, ver voordat Trump politieke
incorrectheid tot kernboodschap maakte. Hier ging een rechtse voorhoede de
strijd aan met links Amerika, en vooral ook met de rechtse achterhoede van het
land. Hier werd het conservatisme opnieuw uitgevonden.

Nu heeft het een naam: Alt-right heet de verzameling groepjes die het
alternatieve rechtse geluid vertegenwoordigen en in Breitbart hun platform
hebben gevonden. Breitbart heeft hen groot gemaakt en zij hebben Breitbart groot
gemaakt. Zo groot dat voorzitter Steve Bannon het tot in het Witte Huis heeft
geschopt, in de speciaal voor hem bedachte functie van chefstrateeg van Trump.

Dus loopt er nu een lijntje door Amerika, van Alt-right naar Breitbart naar
Bannon naar Trump. Wie het Amerika van de komende vier jaar wil begrijpen, moet
Breitbart begrijpen. En meer dan dat: het bedrijf, dat al kantoren heeft in
Londen en Jeruzalem, slaat zijn vleugels uit naar Europese landen waar het
populisme in goede aarde valt. Breitbart gaat ook in Europa de stemming bepalen.


Wat doen deze lui?

Het begon in 2005, toen de destijds 35-jarige journalist Andrew Breitbart een
nieuwe website begon. Die was in eerste instantie een bescheiden doorgeefluik
van persbureauberichten en links naar andere sites. Breitbart, een Joodse
Reagan-conservatief die bij The Drudge Report en The Huffington Post had
gewerkt, zag een rechtse nieuwssite voor zich, als tegenwicht tegen wat hij als
de progressieve hoofdstroom van de klassieke media zag. In 2007, tijdens een
bezoek aan Israël met jeugdvriend Larry Solov, kreeg Breitbarts ambitie een
impuls: hij wilde van zijn website een podium maken dat 'schaamteloos
pro-vrijheid en pro-Israël zou zijn'. Breitbart en Solov, zeer onder de indruk
van de strijdvaardigheid en de onverzettelijkheid van het Israëlische volk,
besloten de wereld te veranderen. Breitbart werd het bolwerk van rechts verzet.


Andrew nestelde zich met een handvol jonge mannen in de kelder van een huis in
Los Angeles, om er hun kruistocht te beginnen. Onder de spraakmakende
onthullingen van die eerste jaren waren de onderbroekselfies van Democratisch
congreslid Anthony Weiner (die uiteindelijk zijn zetel moest inleveren), en een
video waarin een zwarte ambtenaar op het ministerie van Landbouw tijdens een
toespraak voor de zwarte burgerrechtenorganisatie Naacp witte boeren leek te
discrimineren (de ambtenaar, Shirley Sherrod, werd prompt ontslagen). Het waren
de typerende eerste schreden van Breitbart op oorlogspad: met gestrekt been op
de zittende macht af.

Ook typerend: de buigzame waarheid. 'Pro-vrijheid', was Breitbarts devies. Dat
was vooral bedoeld als radicale vrijheid van meningsuiting, maar verwerd soms
tot een tamelijk vrije omgang met de feiten. Zo bleek uit de volledige beelden
van Sherrods speech dat ze de witte boer over wie ze sprak niet had
gediscrimineerd, maar juist geholpen. Sherrod klaagde Breitbart aan voor laster.
De rechtszaak die volgde, werd vorig jaar na vier jaar procederen met een
schadevergoeding geschikt. Maar daarvan maakte de website geen melding.

Andrew Breitbart stierf in 2012 aan een hartaanval. De website werd overgenomen
door bestuurslid Steve Bannon die in de jaren na de eeuwwisseling een
uitgesproken hekel had gekregen aan de elite - waar hij zich als oud-bankier en
Harvardstudent deels tussen had bewogen. Hij zag op de militaire academie van
zijn dochter dat daar nauwelijks vertegenwoordigers zaten uit de hogere klasse,
de klasse juist die de soldaten de oorlog in stuurde. Hij zag dat de financiële
crisis nauwelijks gevolgen had gehad voor de bankiers zelf, maar wel voor de
midden- en onderklasse. 'Er is geen enkele aanklacht ingediend tegen welke
bankbestuurder ook voor de crisis van 2008', zei hij in 2014 tijdens een
conferentie in het Vaticaan. 'Geen bonussen en geen aandelen zijn hun
afgenomen.'

Bannons anti-elitairisme zou zich in de rancuneuze toon vertalen die een van de
pilaren van Breitbart werd. De website ordent het nieuws niet als een normale
nieuwssite, maar onder kopjes met de belangrijkste verschijningsvormen van het
establishment: Big Government, Big Journalism en Big Hollywood, drie plekken
waar liberal, progressief Amerika nu nog de lakens uitdeelt en de
politiek-culturele kaders schept waarbinnen de rest van Amerika zich moet
gedragen.

Die kaders moeten kapot, vindt Breitbart. Niet de echte elite van kapitaal en
zakenwereld is het belangrijkste doelwit, maar de culturele elite die het
allemaal heeft laten gebeuren, de degradatie van de gewone man in Amerika. Met
die ellendige politieke correctheid als belangrijkste steen des aanstoots.

'Politieke correctheid bestaat niet uit louter woorden', roept Milo
Yiannopoulos, Breitbarts tech-auteur, deze zomer tijdens de Republikeinse
Conventie in Cleveland vanaf een podium naar een grasveld waar een bonte
verzameling Trumpfans zich heeft verzameld. 'Politieke correctheid kan mensen
doden! Kijk naar Orlando, naar de nachtclub waar 49 homo's werden doodgeschoten
door een moslim. Er waren vooraf signalen, maar niemand zei wat. Als we de
dingen niet bij hun naam noemen vallen er slachtoffers! En daar gaat Daddy wat
aan doen!'

Yiannopoulos (32) is een conservatief die waarschijnlijk vier jaar geleden nooit
op een Amerikaans podium had kunnen staan om steun te betuigen aan een
Republikeinse presidentskandidaat - 'Daddy' is zijn koosnaampje voor Trump.
Yiannopoulos is een Brits-Griekse homo met Joodse wortels. Met zijn maniertjes,
geblondeerde haar, sieraden en stijlvolle kleren verwacht je hem eerder in de
Amsterdamse gayscene dan tussen rednecks met pistolen op zak - maar die rednecks
zijn precies de fans die hem hartstochtelijk toejuichen. Yiannopoulos is de
vleesgeworden provocatie en de bron van veel stukken op Breitbart waarin hij
vrouwonvriendelijke ('De pil maakt vrouwen onaantrekkelijk en gek') en
islamofobe ('Ik denk dat het volkomen redelijk is om bang te zijn voor moslims')
opwinding veroorzaakt.

Het zijn dit soort stukken clickbait (klikaas), waarmee de miljoenen trouwe
lezers van Breitbart (37 miljoen unieke bezoekers in oktober) worden gepaaid en
opgehitst. Jonge lezers, redelijk opgeleide millennials, die de oude rechtse
media als Fox News (dat zich met Trump geen raad wist) hebben laten lopen.
Yiannopoulos heeft Breitbart wel eens omschreven als de manosfeer, waar
feminisme geen plek heeft. De man mag bij Breitbart weer man zijn, in al zijn
ongevoelige lompheid en met al zijn frustraties over zijn teloorgang. Dat
betekent niet dat de auteurs van de stukken dom en lomp zijn - de meeste van de
ongeveer honderd redacteuren zijn academisch geschoold en op het vacaturedeel
van de website staat bij de functie-eisen voor nieuwe redacteuren dat humor een
pre is.

Het lijkt op GeenStijl, maar dan met minder ironie en woordgrapjes. Yiannopoulos
heeft in zijn 'outrageous' opstandigheid wel iets van cabaretier Hans Teeuwen,
maar dan minder absurdistisch. Breitbart heeft zichzelf nog nooit belachelijk
gemaakt.

Behalve anti-elitair richten de stukken zich op de nationalistische onderbuik
van Amerika. Yiannopoulos noemt dit aspect van de Alt-rightbeweging het
tribalisme: het idee dat het voor een land beter is de culturele homogeniteit te
bewaren. Hij ontkent in interviews dat dit een racistisch idee is. 'We kijken
naar cultuur, niet naar ras, dat is wat anders. Al mijn vriendjes zijn zwart.'

Racistisch of niet, de site gaat helemaal mee met de xenofobe agenda van Trump,
en zelfs een stap verder. Toen Trump vorig jaar op Breitbart-radio tegenover
Bannon zat, zei de vastgoedmagnaat dat kenniswerkers nog steeds mogen
immigreren, omdat de Amerikaanse economie hen nodig heeft. Bannon vond dat te
soft: 'Een land is meer dan een economie. Een land is een civic society.' Met
andere woorden: één cultuur, één volk.

Het nieuw-rechtse Amerika dat Bannon via Breitbart heeft vormgegeven, wijkt
vooral daarin af van de klassieke kapitalisten van de Republikeinse partij. Voor
deze ouderwetse conservatieven is een land wél een economie. Vrijhandel en
onbegrensde immigratie horen daarbij: die maken het land per saldo rijker. Voor
de 'natuurlijke conservatieven' van de Alt-rightbeweging daarentegen is
economische groei ondergeschikt. 'Zij hebben andere zorgen', aldus Milo
Yiannopoulos. 'Hoofdzaak is het behoud van hun eigen stam en cultuur.'

Dat betekent: geen immigratie van Mexicanen of moslims of zelfs van Aziaten die
naar Silicon Valley komen. De Breitbartwebwinkel verkoopt mokken en T-shirts met
opschriften als 'Grenscontrole', 'Grensmuurconstructie', 'Ga maar in de rij
staan', en 'Schaamteloos Amerikaan'.

Die scheiding der geesten, van oud en nieuw rechts, is ook bij Breitbart niet
zonder slag of stoot gegaan. In maart kreeg een van de schaarse vrouwelijke
verslaggevers, Michelle Fields, het op een verkiezingsbijeenkomst aan de stok
met Corey Lewandowski, campagneleider van Trump. Fields hield er een blauwe plek
aan over en stapte naar de politie. Maar de Breitbartleiding liet haar vallen:
die had partij gekozen voor Trump. Fields nam ontslag en met haar een paar
collega's die vonden dat Bannon de kant van de bullebak had gekozen, geheel in
strijd met het gedachtegoed van oprichter Breitbart. 'Hij heeft Andrew
verraden', zei vertrekkend redacteur Ben Shapiro in een verklaring. Het leverde
hem een stortvloed aan antisemitische en racistische beledigingen op.

Is Breitbart zelf antisemitisch of racistisch? Lastig te zeggen. Bannon, die
zijn werk ooit vergeleek met dat van propagandafilmer Leni Riefen- stahl en
activistisch documentairemaker Michael Moore, is waarschijnlijk in de eerste
plaats opportunist. Hij verdient zijn geld met advertenties en dus met
bezoekers, en er blijkt nu eenmaal een enorme groep bezoekers af te komen op
rechtse lokmiddelen.

Maar de geur van die lokmiddelen is subtiel. De artikelen zelf hoeven niet eens
schokkend te zijn - het is voldoende als de bezoekers ze als schokkend ervaren.


Want dan gaan ze los, in reacties en op Twitter en Facebook. Volgens analytische
data van CrowdTangle hebben internetters op Facebook zes keer zoveel interactie
met de Breitbart-stukken als met die van The Huffington Post, The New York
Times, BuzzFeed of The Washington Post.

Zo plaatste Breitbart op 5 november in de afdeling Big Hollywood een neutraal
stukje op de site over de zwarte popsterren en black-lives-matter-activisten
Beyoncé en Jay-Z, die campagne voerden voor Hillary Clinton. 'Clinton prees
Jay-Z's repertoire van rapmuziek' stond er. Klopte helemaal; het was zelfs een
tamelijk saai stukje te noemen.

Toch kwamen er 1.660 reacties op. 'Deze talentloze troep noemt zich artiesten?'
En: 'Wow. Clinton schaamt zich niet eens. Ze is omringd door rijkaards die
politiemoordenaars prijzen en 'black lives matter' schreeuwen. Nee, dank je.'

De combinatie van politiek, veel geld en zwart activisme doet genoeg: het is
weer de progressieve elite, waar wit conservatief gewone-mannen-Amerika zo graag
tegenaan schopt.

En ja, dan steken dus racisme, antisemitisme, misogynie en islamofobie de kop op
tussen die reacties.

Dat is een bijkomstigheid, zeggen ze bij Breitbart. Maar geen ongewenste
bijkomstigheid.

Niet de echte elite van kapitaal en zakenwereld is het doelwit, maar de
culturele elite die het liet gebeuren, die degradatie van de gewone man

Het waren de typerende eerste schreden van Breitbart op oorlogspad: met gestrekt
been op de zittende macht af




Bekijk de oorspronkelijke pagina: ,

LOAD-DATE: 29 November 2016

LANGUAGE: DUTCH; NEDERLANDS

GRAPHIC: Merchandising van Breitbart.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              28 of 200 DOCUMENTS



                                 de Volkskrant

                           26 november 2016 zaterdag

Guilt by association

BYLINE: JONATHAN VAN HET REVE

SECTION: Vonk; Blz. 8

LENGTH: 523 woorden


Column - Jonathan van het Reve


Geert Wilders waarschuwt de rechtbank: niet alleen hí­j staat hier terecht, maar
ook zijn kiezers, en alle gewone burgers die het Marokkanenprobleem benoemen.
'Als u mij veroordeelt', spreekt hij dramatisch, 'dan veroordeelt u half
Nederland.' Vooral het Openbaar Ministerie krijgt ervan langs: 'Hoe háált u het
in uw hóófd om miljóénen mensen voor rací­st uit te maken!'



Volgens Ingeborg Doves, officier van justitie in Den Haag, stuit het OM bij dit
soort zaken wel vaker op onbegrip. Mensen snappen bijvoorbeeld niet dat 'Heil
Hitler' roepen strafbaar is, en het brengen van een Hitlergroet niet. Dat komt,
schrijft Doves in NRC Handelsblad, doordat deze wet zich nu eenmaal beperkt tot
uitingen die mondeling, schriftelijk of met een plaatje worden gedaan. Gebaren
staan er niet in, en kunnen dus niet worden bestraft.

Best een geinig weetje, maar de boodschap van discriminatie-specialiste Doves is
ernstig: 'Een groep mensen kan in gevaar worden gebracht door in het openbaar te
vertellen hoe je over die groep denkt.' Voor verdachten is dat vaak nieuw,
schrijft ze. Maar uiteindelijk kunnen er zelfs doden vallen. Het gevaar zit hem
in de 'impliciete associatie': als je het woord 'tijger' maar vaak genoeg
koppelt aan 'gevaar', ga je het er vanzelf bij denken.

Dat zo'n effect bestaat, weet iedereen. Wie één keer Clown Ronnie van LuckyTv
heeft gezien, luistert bijvoorbeeld nooit meer normaal naar de analyses van Ron
Fresen. Je kunt zulke koppelingen ook bewust nastreven, zoals Trump deed door
steeds maar over 'crooked Hillary' te spreken. Maar aangezien zo'n associatie
uiteindelijk plaatsvindt in de hoofden van mensen, blijft de grote vraag: wat
moet je ermee in het strafrecht?

Keihard aanpakken, zegt het OM. Tegen een Pegida-demonstrant werd deze week in
Amsterdam 250 euro boete geëist vanwege een hakenkruis dat in een prullenbak
werd gegooid. Een ántifascistische uiting dus, maar vanwege 'de geschiedenis'
zou zo'n afbeelding kunnen leiden tot 'wanordelijkheden'. Er wordt dus straf
geëist voor een uiting omdat mensen er, ten onterechte, negatieve associaties
bij zouden kúnnen hebben.

En als de associatie wél terecht is? Wie steeds maar roept dat Marokkanen
relatief vaak crimineel zijn, spreekt helaas de waarheid. Zeker in de
zaak-Wilders lijkt me dat een cruciaal punt. Je zou denken dat Doves daar ook
mee worstelt, maar dat valt reuze mee. De veiligheid van een bevolkingsgroep kan
volgens haar wél in gevaar worden gebracht 'door herhaaldelijk een negatieve
associatie te koppelen aan bijvoorbeeld het ras van die groep', maar 'niet door
het gedrag van die bevolkingsgroep aan de kaak te stellen'.

Ik heb het wel tien keer moeten lezen, maar Doves beweert dus dat kritiek op
bestaand gedrag nooit tot gevaarlijke haat leidt. Hoe ze dat weet, staat er
niet. En waarom ze dan zelf begint over 'tijger' en 'gevaar' - typisch een
voorbeeld van terechte associatie - begrijp ik ook niet. Wel snap ik steeds
beter waarom het OM in dit soort zaken vaak op onbegrip stuit.

Jonathan van het Reve op Twitter: @JvhReve

Wat moet je met associaties in het strafrecht?




Bekijk de oorspronkelijke pagina:

LOAD-DATE: 25 November 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              29 of 200 DOCUMENTS



                                 de Volkskrant

                           26 november 2016 zaterdag

Nu wordt het nasty

BYLINE: DOOR FRANK HENDRICKX

SECTION: Vonk; Blz. 14, 15

LENGTH: 1700 woorden



HIGHLIGHT: Persoonlijke aanvallen en stoten onder de gordel kenmerkten de
Amerikaanse verkiezingcampagne. Gaat Nederland ook die kant op? 'De premier
liegt en bedriegt.'


Campagne -- De stijl van Trump maakt school


Het was een primeur: Mark Rutte en Geert Wilders in debat op Twitter. De twee
leidende Nederlandse politici in de peilingen volgden de wetten van social
media: kort - drie tweets, nog geen honderd woorden - en heftig. Shock and awe.


Het ging om een selfie van een nietsvermoedende Rutte met de radicale moslim
Shabir Burhani. 'De nieuwe vriend van premier Rutte #gek #nuts', twitterde
Wilders (726.000 volgers).



De reactie van de premier (708.000 volgers): '@geertwilderspvv heel veel mensen
gaan met mij op foto. Ook mensen die ik niet ken. Als wel, dan was dit de
laatste om mee op foto te gaan.'

Wilders antwoord: 'Heel veel mensen hebben genoeg van u @MinPres, onbetrouwbare
leugenaar.' Het ontbrak er alleen nog aan dat Rutte terugsloeg met de woorden:
'Delete your account', zoals Hillary Clinton ooit deed na weer een tirade van
Donald Trump op Twitter. Maar de gelijkenis met de Amerikaanse campagne dringt
zich nadrukkelijk op.

Gaat The Donald school maken? Wordt het ook in Nederland persoonlijk en nasty?
De eerste tekenen zijn er. De premier viel het afgelopen weekend op met sneren
richting zijn rivalen. Hij associeerde Sybrand Buma tijdens het VVD-congres met
'een pruilende peuter', zette 50Plus-leider Henk Krol weg als een selfkicker die
bij begrotingsonderhandelingen alleen komt om de broodjes op te eten, Asscher is
iemand die terug wil naar de jaren vijftig en Wilders de grote 'wegloper' en
'volstrekt ongeschikt' voor het premierschap.

En dan is de campagne nog niet eens echt op stoom. Nou spreken journalisten wel
vaker van de hardste verkiezingen ooit. Dat komt doordat hun geheugen hooguit
een paar jaar teruggaat, betoogden Philip van Praag en Annemarie Walter al in
2012 in de Volkskrant - na 'de hardste campagne ooit'. Ook in het verleden
maakten politici elkaar weleens scherpe verwijten. Niets nieuws dus?

Een rondgang langs (ex-)campagnestrategen en lijsttrekkers levert een ander
beeld op. Op de vraag of deze campagne harder en persoonlijker wordt, is het
antwoord bijna eensluidend: ja.

Daar zijn twee redenen voor. De eerste heeft te maken met het nieuwe, grote
front in de campagne: social media - Facebook voorop. Dat platform is bij
uitstek geschikt om de eigen achterban aan te vuren. En dat lukt nu eenmaal het
best met confrontaties en aanvallen.

Trump ging verder dan wie ook en won. In de VS geldt hij nu als de politicus die
een nieuw medium het best begreep en daardoor zegevierde, net als eerder
Franklin Roosevelt (radio), John Kennedy (tv) en Barack Obama (internet). Trump
won de race om clicks and shares met uitzinnige beledigingen, onnavolgbare
fitties en schaamteloze aantijgingen. De hapklare bijnamen voor zijn rivalen
('Crooked Hillary' Clinton, 'Little Marco' Rubio, 'Lyin' Ted' Cruz) waren
onderdeel van zijn succes.

Dat confrontaties leiden tot meer views, merken ook Nederlandse politieke
partijen. De video waarin Rutte zijn rivalen uitmaakt voor 'wegkijkers en
weglopers', behoort nu al tot de beter bekeken filmpjes. De nieuwe partij Denk
scoort op Facebook met aanvallen op Geert Wilders ('Wilders is
medeverantwoordelijk als er bloed vloeit'). En ook Klaver ziet dat de views
omhoog schieten als de PVV'er doelwit is ('Wilders is de Erdogan van de Lage
Landen'). Ter vergelijking: de aanval op de PVV-leider is 626.000 keer bekeken,
een recenter filmpje over empathie blijft vooralsnog steken op 27.000 views.

VNL van ex-GeenStijl-icoon Jan Roos mag op zijn beurt graag uithalen naar Denk,
'het gezicht van de vijfde colonne'. Ook Wilders krijgt veel retweets als hij
Sylvana Simons omlaag haalt: 'Het allerbeste zou natuurlijk zijn als mevrouw
Simons tegen zichzelf in bescherming wordt genomen en Denk wordt opgeheven.' Die
tweet kwam hem op een uithaal te staan van Rutte, die Wilders vrijdag uitmaakte
voor een 'zielepiet'.

Korte, scherpe video's werken het best op social media, maar dat is niet de
enige reden waarom insiders rekening houden met een harde campagne. Nog
belangrijker is de 'cultus' rond de lijsttrekker. Ook die is niet nieuw, maar
het is wel een trend die zich sterk doorzet. De campagne draait om personen; het
logische gevolg is dat aanvallen ook persoonlijker worden.

De strijd om het PvdA-leiderschap is daar een voorbeeld van. Grote inhoudelijke
twistpunten ontbreken, het draait om stijlverschillen. Lodewijk Asscher
schildert Samsom af als een eigengereide leider met te weinig zelfkritiek. 'Nu
wordt het nasty,' zei een verbaasde Samsom, die zich vooralsnog niet laat
verleiden tot tegenaanvallen.

Dat gebrek aan inhoudelijk contrast zal ook een rol gaan spelen bij de campagne
voor 15 maart. Want ook tussen de andere middenpartijen zijn de verschillen niet
bepaald levensgroot. Iedereen heeft de afgelopen jaren met iedereen
samengewerkt, en de ideeën voor de komende vier jaar bieden weinig
aanknopingspunten voor grote ideologische twistgesprekken ('als je eerlijk bent,
lijken al die programma's heel erg op elkaar', erkent een partijleider).

Bij de te kloppen partij, de VVD, zie je het gevolg. Alles draait om Rutte -
veel meer dan in 2010 en 2012. Veelzeggend is dat de lijsttrekker nu zijn eigen
persoonlijke plan heeft gepresenteerd, naast het verkiezingsprogramma van de
partij. In de tv-commercial, die tot verrassing van andere partijen nu al volop
wordt uitgezonden, valt de naam VVD niet één keer. Rutte spreekt over kiezers
'die op mij gestemd hebben' en over 'mijn plan' en 'ik, nee we, gaan het voor
elkaar krijgen'.

De focus op Rutte maskeert de inhoudelijke problemen bij de VVD, menen critici.
De partij brak in 2010 definitief door met een pleidooi voor rigoureuze
bezuinigingen, een hard veiligheidsbeleid en strenge integratie- en
immigratiemaatregelen. Nu zijn harde bezuinigen niet meer nodig, veiligheid is
een hoofdpijndossier geworden sinds het vertrek van Ivo Opstelten en immigratie
en integratie zijn door de impact van de vluchtelingencrisis een complex verhaal
geworden. Een scherpe nieuwe agenda is moeilijk te ontwaren. Het vacuüm wordt
opgevuld met een strijd tussen personen.

Ruttes sneren richting andere lijsttrekkers het afgelopen weekend waren ook een
waarschuwing, zo valt bij de liberalen te horen. Wie de premier aanpakt, kan een
tik terug verwachten.

Aanvallen op Rutte zullen er zeker komen. De concurrentie heeft de afgelopen
maanden laten zien hoe ze denken de premier te bestrijden. Wilders staat niet
alleen in zijn harde verwijten. Buma meent dat de premier 'een erfenis van loze
woorden en loze beloften' nalaat. 'Hoe vaak kan een premier sorry zeggen voor
alle bewuste onwaarheden die hij heeft verteld?', vroeg de CDA'er zich onlangs
nog in een debat af. Eerder constateerde Buma al: 'Nederland heeft uw beloften
gehoord en de mensen geloven u niet.'

Jesse Klaver van GroenLinks beet Rutte toe: 'In 2012 kon u misschien met
blufpoker en een tikkeltje list en bedrog verkiezingen winnen, maar dat gaat
niet meer gebeuren.' Jan Roos (VNL) spreekt van 'een premier die iedere keer de
boel voorliegt en bedriegt'.

Het is moeilijk om er geen patroon in te zien. Concurrenten schermen dan ook met
interne kiezersonderzoeken die erop zouden wijzen dat Rutte een
betrouwbaarheidsprobleem heeft.

Dat strookt in elk geval met niet-gepubliceerde onderzoeken van het opiniepanel
van EenVandaag. In augustus vroeg het actualiteitenprogramma aan 20.000
panelleden met welke drie woorden ze Rutte zouden omschrijven. Op dat moment gaf
slechts 16 procent van de kiezers (24 zetels) aan op de VVD te zullen stemmen.
De woorden die bij die VVD-kiezers domineerden: betrouwbaar, leider, positief.

De rest van de kiezers is ronduit negatief. In de zogenoemde 'wordcloud' van
alle deelnemers aan de peiling overschaduwen twee woorden alle andere:
Onbetrouwbaar en leugenaar. Ze worden veruit het vaakst genoemd - de aanval van
Wilders van afgelopen zaterdag ('onbetrouwbare leugenaar') lijkt er bijna op
afgestemd.

Bij geen andere lijsttrekker lichtten die termen zo sterk op, aldus
EenVandaag-opiniepeiler Gijs Rademaker. Iedereen die de wordcloud ziet, weet in
één oogopslag waar de achilleshiel van de premier zit. Het moet 'in een mandje
vallen', zei CDA-spindoctor Jack de Vries ooit over de aanval op Wouter Bos. De
man achter Balkenende wist door onderzoeken dat Bos een betrouwbaarheidsprobleem
had en slaagde erin dat uit te buiten. Tegenstanders lijken een vergelijkbaar
mandje bij Rutte te zien.

De komende maanden zal EenVandaag meer onderzoeken publiceren die aangeven hoe
de lijsttrekkers worden gewaardeerd, juist omdat het vertrouwen in een
lijsttrekker bij kiezers een steeds grotere rol speelt.

intern zijn partijen allang bezig om de zwaktes van tegenstanders in kaart te
brengen. Dat Buma op het VVD-congres met instapslippers werd afgebeeld in een
bejaardenhuis is niet geheel toevallig. Hij heeft een ietwat grijs imago, al
noemen ze dat bij het CDA degelijk. Het EenVandaag-onderzoek bevestigt dat: in
Buma's wordcloud licht het woord saai op.

De premier heeft er ook een handje van om voortdurend naar de leeftijd van
Klaver te verwijzen. Een onderhuidse prik richting zijn zwakke plek:
onervarenheid. In de wordclouds van EenVandaag springt er bij hem dan ook één
woord uit: jong. Rutte waarschuwt verder dat Wilders gokt met de hardwerkende
Nederlander. Evenmin toeval, want het woord dat veel kiezers gebruiken om de
PVV'er te omschrijven is 'gevaarlijk'.

Er is kortom munitie genoeg voor een harde, persoonlijke campagne. Wordt het
nasty à la Trump? In Nederland is er nog altijd een rem die zit ingebakken in
het systeem: straks moet iedereen in een coalitie weer met elkaar samenwerken.

Rutte moet bijvoorbeeld zijn aanvallen op Buma doseren, zo luidt nu al de
inschatting op het Binnenhof. Hij heeft tenslotte de CDA-senatoren nodig om het
aangepaste Oekraïneverdrag door de Eerste Kamer te krijgen.

Dan helpt het niet om de partijleider al te vaak te vergelijken met een
pruilende peuter. Maar zal hij zich dat straks nog herinneren, als hij zelf in
een felle campagne de ene na de andere persoonlijke aanval om zijn oren krijgt?

De cultus rond de lijsttrekker zet door. De campagne draait om personen, logisch
dat ook de aanvallen persoonlijker worden




Bekijk de oorspronkelijke pagina: ,

LOAD-DATE: 25 November 2016

LANGUAGE: DUTCH; NEDERLANDS

GRAPHIC: WOORDENWOLKENWoorden die panelleden van het actualiteitprogramma
EenVandaag associëren met lijsttrekkers Mark Rutte, Diederik Samsom en Geert
Wilders. Hoe groter het woord, hoe vaker het is genoemd.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              30 of 200 DOCUMENTS



                                 de Volkskrant

                           26 november 2016 zaterdag

Nederbern

BYLINE: SIMON HENDRIKSEN; MELLE RUNDERKAMP

SECTION: Vonk; Blz. 15

LENGTH: 543 woorden


De Betrouwbare Mannetjes


De close-ups schieten voorbij. Allemaal even gewone als hardwerkende
Nederlanders. Dan een net te luide stem: 'Ik snap jouw zorgen. Over de
gezondheidszorg en de pensioenen. Over al die nieuwe mensen van buiten en wat
dat betekent voor ons land.' Nu komt het hoofd van de premier in beeld, iets
dichterbij dan zijn huid toestaat. 'Ik deel deze zorgen. Sterker nog, daarom ga
ik door.'



Het VVD-campagneteam was met een 'Doe maar niet te vrolijk' naar het
reclamebureau gestapt en het resultaat mag er wezen. Fletse kleuren, somber
kijkende mensen, en Mark Rutte die supervaak 'zorgen' zegt en terloops nog even
wat xenofobie legitimeert.

De Betrouwbare Mannetjes zitten ook ramvol met zorgen. De Sylvana-discussie is
dusdanig ontspoord dat de Denk-politica moet worden beschermd nadat een bezorgde
burger uit Kudelstaart haar in een filmpje bij een carnavalsnummer aan een boom
had opgeknoopt. Iets wat je niemand toewenst, gedwongen mee moeten doen met
carnaval. En er hoeven hier maar twee meisjes het vliegtuig naar de Algarve te
nemen of het achtuurjournaal opent met een verlengd audiovisueel amber alert.
Goed, het bleek uiteindelijk allemaal loos alarm, maar toch. Het was dus wel
weer een Marokkaan die die meisjes niet had ontvoerd.

En de man die het meest van al die somberte profiteert, krijgt - gelijk zijn
Amerikaanse evenknie - weer een bak gratis publiciteit in de schoot geworpen.
Nee, dat Wilders straks de grootste gaat worden, is inmiddels een selffulfilling
prophecy van heb ik jou daar. Ondertussen is de (harde) Brexit zo'n tyfuszooi
dat zelfs aanjager Nigel Farage maar besloten heeft naar de VS te emigreren en
heeft Donald Trump vier miljardairs in zijn kabinet opgenomen om de gevestigde
orde een poepje te laten ruiken.

En wie zou hier het tij moeten keren? Een van die inmiddels overbekende koppen
die vanuit hun ivoren toren betrokkenheid veinzen en in hun campagnes bij gebrek
aan eigen ideeën meer bezig zijn met het afgeven op de ander? Rutte, Samsom of
Asscher, de een is nog een grotere Hillary dan de ander. Alexander Pechtold zegt
u? Vleesgeworden Hillary. Goed, Jesse Klaver is dan misschien geen Hillary, maar
een glutenvrije Obama gaat uw buikpijn ook niet wegnemen.

Deze pubermaatschappij is niet geholpen met een semi-geïnteresseerde pleegvader.
Wel met een betrokken leraar die je ervan weerhoudt iets doms te doen als het
even niet zo lekker loopt. En toen zagen we hem opeens. Op de kandidatenlijst
van GroenLinks. Numerootje 10. De zachtaardige ogen, dat flauwe glimlachje, meer
uit beleefdheid dan om ons voor zich te winnen. God, wat hadden we hem gemist:
Bram van fucking Ojik. Of gewoon Bram van Ojik, zoals hij zelf liever zegt. Een
fatsoenlijke, geloofwaardige en geestige vent, met een weerzin tegen mooie
praatjes en te veel in de belangstelling staan. Nee, er is maar één manier om
een overwinning van de Nedertrump te voorkomen: gezamenlijk onze eigen Bernie
Sanders naar voren schuiven.

Voor de volgende week adviseren wij u de volgende mening:

Feel the Bram!

Veel plezier van uw nieuwe mening.

Betrouwbare Mannetjes Melle Runderkamp en Simon Hendriksen op Twitter:
@Betmannetjes

Rutte, Samsom of Asscher, de een is nog een grotere Hillary dan de ander




Bekijk de oorspronkelijke pagina:

LOAD-DATE: 25 November 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              31 of 200 DOCUMENTS



                                 de Volkskrant

                           24 november 2016 donderdag

Zelfkritiek

BYLINE: SHEILA SITALSING

SECTION: V Opening; Blz. 13

LENGTH: 387 woorden



HIGHLIGHT: Waarom schrijft Blik eigenlijk altijd over die dikke auto's? Kappen!

Elke twee weken schrijft Sheila Sitalsing of Chris Buur over wat hun is
overkomen of opgevallen op de weg en in de berm.


Column


Toen de dame uit Oranje onversaagd voor de bolide van staatssecretaris Klaas
Dijkhuizen sprong en 'Dikke BMW! Dikke BMW!' piepte, had op de Blikburelen een
lichtje moeten gaan branden. Maar nee, we dwaalden vrolijk verder door Lalaland,
doof en blind voor de noden en zorgen van de gewone man. We bespraken Alfa's met
een vanafprijs die de gewone man in dertien jaar nog niet bij elkaar heeft
gespaard. Over onze lofzang op de Land Rover Discovery ('een potente auto')
zwijg ik beschaamd. We leuterden maar door over elitaire
grachtengordelpreoccupaties zoals de stekkerauto en het schitterende lijnenspel
in de jarentachtigauto. We lamenteerden over het verdwijnen van de Volvo V70.



Met enige goede wil zou een mens in die verhalen nog iets van verheffingsideaal
en aspiratieniveau kunnen lezen. Als u een beetje doorwerkt, zit er misschien
ook voor u zo'n betaalbaar SUV'tje in, en anders is erover dromen ook leuk - dat
werk. Maar toen gingen we pochen over de Tesla Model X, alsof wij van de
Blikredactie, met onze miserabele, modale leventjes en dito inkomentjes, ooit op
eigen kosten in zoiets zouden kunnen rijden. Met je vleugeldeuren.

Het roer moet om. De gemarginaliseerde gewone man (m/v) eist zijn plek op, de
elite moet inbinden, optiefen met zijn V70. Op tv hebben ze dat inmiddels
begrepen; daar wordt een parade aan boze witte mannen en vrouwen opgevoerd die
onweersproken mogen uitleggen dat het systeem één grote leugen is.

Nu wij van Blik nog. Het is tijd om de truttige burgermanswagens aan de kant te
zetten en ruim baan te maken voor TOP-autoverslaggeving: Trots Op mijn
Pauperbak; gewoon eerlijke, authentieke stukken over de VW Golf (alle
bouwjaren), een onverwoestbare bak die niet voor niets tot de meestvoorkomende
auto's in het land behoort en die in verlaagde vorm onweerstaanbaar fraai is.
Verhalen over de occasionmarkt en of je daar nog een beetje goede Honda CRX kunt
bekomen.

Méér onderzoeksjournalistiek naar geureikels en getint glas. Méér petjesauto's.
Meer Fiestaatjes en Corsaatjes en Picantootjes, 's lands nationale
boodschappenwagentjes. Doorwrochte berichtgeving over de brommobiel, het
vervoermiddel dat Hanna Tokkie zo ver bracht.

En met uitstapjes naar de allochtonenwagen: de bejaarde Mercedes en de iets
rijpere BMW. Tóch weer een dikke BMW.




Bekijk de oorspronkelijke pagina:

LOAD-DATE: 23 November 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              32 of 200 DOCUMENTS



                                 de Volkskrant

                           24 november 2016 donderdag

Zwijg niet langer over vervuilende vliegvakanties

SECTION: Opinie en Debat; Blz. 24

LENGTH: 517 woorden


Rolf Schipper en Anne Knol maken in hun artikel (O&D, 23 november) duidelijk dat
het gebruik van uit palmolie gemaakte 'biobrandstoffen' moet stoppen. Er wordt
tropisch regenwoud voor gekapt, minder voedsel door verbouwd, en deze
'eerstegeneratie-biobrandstoffen' worden verscheept waardoor ze netto drie keer
zoveel CO2 uitstoten als diesel.



Ook 'tweedegeneratie-biobrandstoffen', die geen gebruikmaken van voor voedsel
geschikte landbouwgrond, zijn nog altijd afhankelijk van (uiteindelijk schaarse)
grond. Het is dan ook beter deze energiebronnen onder het label agrobrandstoffen
te groeperen, waarbij ze slechts in beperkte mate duurzaam deel kunnen uitmaken
van de toekomst.

Tegelijkertijd klinkt overal de ambitie om Nederland in 2050 of zelfs al in 2040
volledig duurzaam te maken. Dat is lovenswaardig en noodzakelijk, maar er wordt
gezwegen over de betekenis voor gewone burgers. Ja, de bio-industrie en
meermaals per week vlees eten zijn binnen 25 jaar ten dode opgeschreven of
zouden dat moeten zijn. Maar verder?

Men zwijgt in alle toonaarden over vliegvakanties, terwijl het aantal
passagierskilometers ongebreideld groeit. Maar als we in 2050 CO2-neutraal
willen zijn, kunnen we ofwel veel minder vliegen, ofwel zijn we volledig
afhankelijk van de precaire ontwikkeling van werkelijk duurzame, experimentele
biobrandstoffen gebaseerd op bijvoorbeeld algen. Het is weliswaar goed mogelijk
dat de ontwikkeling van die algenbiobrandstof ergens in de tweede helft van deze
eeuw rendabel wordt, maar we zouden deze brandstof al ver vóór 2050 massaal in
gebruik moeten nemen. We moeten in twee decennia van bijna nul productie naar
maximale productie. Punt is: er bestaat een reëel risico dat dit simpelweg niet
op tijd gaat lukken. Wat als het mislukt? Daar moet over gepraat worden.

Hoe moeten we omgaan met de ons gegeven realiteit? Vliegtickets duurder maken
komt erop neer dat de (ultra)rijken, die al de meest klimaatvervuilende
individuen zijn, gewoon kunnen blijven vliegen terwijl de onder- en middenklasse
moeten toekijken. Het eerlijker alternatief is rantsoenering, oftewel
persoonsgebonden quota. Iedereen krijgt dan eenzelfde hoeveelheid vliegkrediet.
Eventueel kunnen mensen op basis van bijzondere criteria (zoals familie in het
buitenland) extra vliegkrediet krijgen.

Wat ons het meest in de weg staat bij de bespreking van dergelijke wel degelijk
realistische scenario's is ons wereldbeeld, waar het idee van vooruitgang een
centrale plaats inneemt. Velen zijn opgegroeid met het historisch bepaalde beeld
dat er haast per definitie vooruitgang bestaat op alle vlakken van ons leven.
Natuurlijk, we hebben enorme medische en communicatietechnologische
ontwikkelingen doorgemaakt, maar het zou een vergissing zijn heilig te blijven
geloven in supersnelle vooruitgang op elk technologisch subterrein. We mogen de
snelheid van specifieke technologische ontwikkelingen niet overschatten en
moeten die kritisch blijven volgen.

De tijd vliegt voorbij. Daarom zou ruim vóór 2040 bovenstaande discussie gevoerd
moeten worden.

Stephan Huijboom  is filosoof.




Bekijk de oorspronkelijke pagina:

LOAD-DATE: 23 November 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              33 of 200 DOCUMENTS



                                 de Volkskrant

                           23 november 2016 woensdag

Sylvana

BYLINE: JEAN-PIERRE GEELEN

SECTION: V Opening; Blz. 10

LENGTH: 515 woorden



HIGHLIGHT: Ook wie het niet wil zien, kan er niet over meespreken zonder de
bagger te hebben zien blubberen.

De dagelijkse dosis dwarsverbanden, tendensen en andere hedendaagse fenomenen.


JP kijkt verder


De vraag is niet hoe walgelijk het geknutselde videoclipje met Sylvana Simons
is. De kwestie is hoe de galblaas van onze samenleving zo kan knappen dat het
gif nu zo vrijuit stroomt. Wat enkel bestond in de verduisterde bovenkamer van
een eenling, heeft nu elke huiskamer bereikt.



De crux van de kwestie kwam maandag even ter sprake in RTL Late Night. Aan tafel
zat publiciste Clarice Gargard. Zij had het filmpje waarop Simons' gezicht was
geplakt op de lichamen van zwarte Amerikanen die door de Ku Klux Klan waren
opgehangen, niet 'gedeeld' op sociale media. Humberto Tan - 870 duizend volgers
op Twitter - had dat wel gedaan. De een dacht het kwaad te bestrijden door het
niet te verspreiden, de ander door het te tonen. Maar de eerste had niet aan
tafel gezeten als de beelden niet al wijd bekend waren. Een duivels dilemma.

De Volkskrant maakte een filmpje: 'Dit is wat @sylvanasimons over zich heen
krijgt.' Dat is nogal wat. Moest de Volkskrant dat doen? Ook al zou ik 'nee'
zeggen: ik heb wel gekeken. Zoals ik alle bagger rond Simons heb zien blubberen.
Dus hoorde ik ook de 'carnavalskraker' Oh, Sylvana, van de gezellige brabo Rob
van Daal. Een nummer dat mij nooit zou hebben bereikt zonder #ophef. Alaaf: O,
Sylvana, waarom pak jij je koffers niet/? Wat ben jij toch een zielepiet/ Je zet
je hakken in het zand/ Kun jij niet gaan emigreren/ 't Is met jou echt kut met
peren/ Jij trekt alles uit z'n verband.

'De Gebroeders Ko, die het lied schreven voor Van Daal, hebben geen spijt van
hun tekst', las ik. En nu verspreid ik die dus zelf ook al.

Zanger Van Daal is intussen nog de enige die gelooft (of beweert) dat hij niet
over Simons zingt. Maar, erkende hij in BNDeStem: 'Dat de link wordt gelegd,
vind ik wel buitengewoon prettig.' Niet veel schaamtelozer dan de haat die hij
voedt.

Racistische praatjes en plaatjes hebben altijd bestaan. Nu worden ze manifest.
Ze ontkiemen op de aarde van sociale media, ze volgroeien in de vruchtbare grond
van de reguliere media, die zich dagelijks blindstaren op Twitter en Facebook en
er - op straffe van het verwijt van 'wegkijken' - 'de gewone man' of 'de boze
burger' in menen te zien.

De kwestie moet besproken, 'het is nu eenmaal nieuws'. Maar hoe doe je dat
zonder te tonen waarover het gaat? Zo verspreidt het gal zich met elke nieuwe
oprisping. De galbult zal enkel groeien.

Denk wil nu een gesprek over beveiliging voor Sylvana. De underdog ruikt zijn
kans. Want dat is een onbedoeld neveneffect van dit soort kwesties. Of het een
schande is dat Geert Wilders moet voorkomen om zijn 'mening' of niet: de zaak
levert ook aandacht op. De verkiezing van Trump heeft nog eens geleerd dat niet
per se positieve aandacht populariteit genereert, maar élke aandacht - negatieve
aandacht lijkt een verdienmodel in deze boze tijden. Voer voor de hogere
complotdenkers, zoals de reaguurder op Geenstijl over het Sylvana-filmpje: 'Zit
Denk hier niet gewoon zelf achter?'

Zo danst ieder rond de valkuil. Trap er niet in.

Ook negatieve aandacht lijkt een verdienmodel in deze boze tijden




Bekijk de oorspronkelijke pagina: ,

LOAD-DATE: 22 November 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              34 of 200 DOCUMENTS



                                 de Volkskrant

                            22 november 2016 dinsdag

Nederlandse managers in de top

SECTION: Economie; Blz. 29

LENGTH: 345 woorden


W ie als topmanager het meeste geld wil verdienen, kan het best bij een
Amerikaans beursbedrijf solliciteren. Als het erom gaat het meeste te verdienen
in vergelijking met Jan Modaal, dan zijn Zuid-Afrika en India de beste plekken.
Thailand, Polen en China kunnen beter worden gemeden.



Dit concludeert persbureau Bloomberg, dat het gemiddelde inkomen van topmanagers
heeft berekend in 25 landen. Gemiddeld ontvangen zij een jaarsalaris van 6,51
miljoen dollar (6,12 miljoen euro). Nederlandse topmanagers (de ceo's van de
AEX-fondsen) verdienen iets meer dan het gemiddelde: 8,66 miljoen dollar (8,15
miljoen euro). Dat komt mede door het feit dat in Amsterdam veel wereldwijd
grote bedrijven zijn genoteerd, zoals Koninklijke Shell en Unilever. De
topmanagers van de in de S&P 500 genoteerde bedrijven (de vijfhonderd grootste
Amerikaanse beursconcerns) krijgen gemiddeld 16,9 miljoen dollar (15,9 mln
euro), 2,6 keer het gemiddelde. Zwitserse ceo's krijgen gemiddeld 1,6 maal het
gemiddelde. De managers van de Chinese beursfondsen moeten het toen met 640
duizend dollar, slechts 10 procent van het gemiddelde. Maar dat zou deels worden
gecompenseerd door goedkope huisvesting. Er zijn ook landen waar
miljoeneninkomens taboe zijn, zoals Japan, waar een hoog salaris wordt gezien
als teken van hebzucht.

Als de topsalarissen worden vergeleken met de gemiddelde inkomens, dan zijn de
bazen van de Zuid-Afrikaanse beursfondsen het beste af. Zij krijgen 7,1 miljoen
dollar, 541 keer het modale salaris van 13,2 duizend dollar ter plekke. De
topbestuurders in India verdienen 3,1 miljoen dollar, 483 keer het modale
salaris. Op deze ranglijst staat Nederland op de negende plek. Het gemiddeld
topinkomen hier is volgens Bloomberg 172 keer het modale inkomen van 50.235
dollar.

Opvallend genoeg verdienen de topmanagers in Thailand maar vier keer het
gemiddelde. Daarmee is Thailand het enige land dat voldoet aan de fameuze
Tinbergen-norm, die stelt dat geen enkele baas meer dan vijf keer het inkomen
van de gewone werknemer zou mogen verdienen.




Bekijk de oorspronkelijke pagina:

LOAD-DATE: 21 November 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              35 of 200 DOCUMENTS



                                 de Volkskrant

                            21 november 2016 maandag

Joden

BYLINE: ARNON GRUNBERG

SECTION: Ten Eerste; Blz. 1

LENGTH: 142 woorden


Voetnoot

Lezers van de Volkskrant, willen jullie meer of minder Joden in dit land?
Minder? Dan gaan we dat regelen. Dit land is van ons en niet van de mensen die
het van ons willen afpakken en al helemaal niet van de elite.

U begrijpt dat als ik over Joden spreek, ik het over criminele Joden heb en dat
zijn er een hoop. Er zijn natuurlijk criminelen die beweren dat ze geen Joden
zijn, maar die liegen.

Is dit kwetsend? Ach, laten we niet te snel in een kramp schieten.

Stem op 15 maart aanstaande op onze partij en dan zult u het zien, binnen een
paar maanden zijn er stukken minder criminele Joden in ons land.

De vrijheid van meningsuiting moet natuurlijk ook onwelvoeglijke meningen
beschermen.

Maar dat u wel weet waar u straks op stemt. Op een partij van hardwerkende
Nederlanders die criminele Joden gewoon zat zijn.




Bekijk de oorspronkelijke pagina:

LOAD-DATE: 20 November 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              36 of 200 DOCUMENTS



                                 de Volkskrant

                           19 november 2016 zaterdag

Sir Edmund

BYLINE: CHRIS BUUR

SECTION: Sir Edmund; Blz. 3

LENGTH: 292 woorden


Een mini-onderzoekje deed Wilfred Takken, interim-televisierecensent van NRC, in
antwoord op de pipse brief van Publieke Omroepbaas Shula Rijxman in de
Volkskrant, waarin ze zei haar best te doen beter naar de gewone man te
luisteren. Lees: naar de Nederlandse pendanten van de Trumpstemmer. Takken kwam
tot de conclusie: de witte bozerd komt prima aan bod. Liefdevolle docureeks over
schuldenaren in Amsterdam-Noord, Rijdende Rechter, Opsporing Verzocht, zowel
vóór als met de bozeriken wordt tv gemaakt.



Inderdaad, zo beroerd is het allemaal niet, maar: gewone mensen mogen lekker
kwaken over burenruzies of kampen met overgewicht, of ongefilterd boos staan te
doen over Zwarte Piet op het Buikslotermeerplein, maar zodra het gaat over de
onderwerpen waar de boze burger verondersteld wordt boos over te zijn, wordt er
nooit openbaar met ze gediscussieerd. Want op Pauw na is de Nederlandse
televisie geheel gebaseerd geraakt op het deskundigenmodel. En ineens weet je
het: Sonja op Zaterdag moet terug. Daar wemelde het van de gewone mensen met wie
gediscussieerd werd, kwamen elite en anti-elite met elkaar in contact, en ging
het tussendoor ook over sexy dingen als goeie zangers of een prima goochelaar,
zodat het programma niet in nichegemekker verzandde. Dus als we dat programma
nou even terughalen nemen we de gewonere mens eindelijk serieus, en hoeft de
rest zich niet te generen dat ze het over lekker elitaire probleempjes willen
hebben als de nuances van intimiteit en schaamte, zoals Arnon Grunberg, die
daarover in deze Edmund zeker zes fijne inzichten uit de mouw schudt. Ook leuk:
academisch soebatten over de vraag of de mens een geologisch tijdperk
veroorzaakt. Narcistische gedachte, maar hij snijdt hout.




Bekijk de oorspronkelijke pagina:

LOAD-DATE: 18 November 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              37 of 200 DOCUMENTS



                                 de Volkskrant

                           19 november 2016 zaterdag

De Nieuwe Renaissance

BYLINE: DOOR FOKKE OBBEMA

SECTION: Vonk; Blz. 6, 7

LENGTH: 1989 woorden



HIGHLIGHT: De populistische opstand is eigenlijk niks nieuws. Als je die wilt
begrijpen en bestrijden, moet je naar de Renaissance kijken, vindt de Canadese
politicoloog Chris Kutarna. Trump als de moderne variant van de 15de-eeuwse
Italiaanse monnik Savonarola.


Populisme - Leren van de geschiedenis


'Vrienden. Mijn boek begon als een slim idee. Nu hou ik me eraan vast voor de
hoop en vastberadenheid die ik ook voor mezelf zo hard nodig heb.' Dat schreef
de 38-jarige Canadees Chris Kutarna in zijn woonplaats Oxford op de ochtend na
de overwinning van Donald Trump. Hij was geschokt ('dat kwam door de
peilingen'), ook al had hij maandenlang voor juist deze afloop gewaarschuwd. 'De
voornaamste les van afgelopen nacht moet zijn dat de reikwijdte van onze
verwachtingen te beperkt is. De werkelijkheid blijft erbuiten vallen', zo
schreef hij. Een overwinning van Front National-leider Marine Le Pen bij de
Franse verkiezingen volgend voorjaar ligt inmiddels binnen zijn verwachtingen.



Dit voorjaar had hij al de Brexit voorspeld. Aan de basis van die taxaties ligt
het 'slimme idee' waaraan hij de afgelopen vijf jaar werkte: lering trekken uit
de parallellen tussen de Renaissance en onze tijd. Samen met de gerenommeerde
mondialiseringsexpert Ian Goldin werkte hij aan het boek Age of Discovery.
Beiden zijn verbonden aan de Oxford Martin School - een instituut met zo'n
tweehonderd wetenschappers die als opdracht hebben 'baanbrekend onderzoek' te
doen. Kutarna, eerder consultant in China voor de Boston Consulting Group, en
Goldin deden dat door de wetenschappelijke, technologische, politieke en
economische trends van beide tijdperken te vergelijken.

Was dat niet een krankzinnig ambitieus voornemen? In de kantine van de Oxford
Martin School beginnen de helderblauwe ogen van Kutarna te twinkelen: 'Het is
inderdaad eigenlijk het soort boek dat je als gevestigd auteur aan het einde van
je carrière schrijft. Daarom was ik erg blij dat Ian wilde meedoen. Maar het was
veel, ook al omdat ik aan het promoveren was op een heel ander onderwerp
(politieke opvattingen van de Chinese middenklasse, red.).' Maar het boek kon
hij niet laten rusten - de overeenkomsten die hij zag tussen de Renaissance en
onze 'Nieuwe Renaissance', zoals hij dit tijdperk noemt, vond hij te belangrijk.


In de afgelopen decennia heeft de wereld dezelfde fundamentele ontwikkelingen
doorgemaakt als in de periode 1450-1550: revolutionaire technologische
veranderingen (boekdrukkunst toen, internet nu - 'van Gutenberg tot
Zuckerberg'), grootse wetenschappelijke doorbraken en een spectaculaire toename
van de wereldhandel door mondialisering. Net als in de Renaissance krijgen we de
keerzijdes voor onze kiezen: toenemende ongelijkheid, omdat er naast winnaars
ook verliezers zijn, en diep wantrouwen tegen de gevestigde orde. Charismatische
politici die dat laatste uitbuiten én gebruik weten te maken van moderne
technologie, hebben dan de wind mee.

'We leven in de beste tijd en toch voelen we ons beroerd', constateert u. Dat
beroerd voelen is wel duidelijk, waarom is dit de beste tijd?

'Het is heel belangrijk dat we dat beseffen. De meest directe waarheid om ons
heen is dat we leven in een tijd van populisme, verdeeldheid en angst. Maar als
je het hele verhaal wilt zien, moet je een paar stappen achteruit doen. Zet je
de ontwikkelingen op het vlak van welvaart, gezondheid en scholing in de
afgelopen kwart eeuw op een rijtje, dan is dit zonder meer de beste tijd ooit om
in leven te zijn. Sinds 1990 heeft de gemiddelde wereldburger er, gecorrigeerd
voor inflatie, 40 procent aan inkomen bij gekregen. En dat terwijl er 2,5
miljard mensen bij zijn gekomen! De gemiddelde levensverwachting is in de
afgelopen halve eeuw met twintig jaar toegenomen tot 71 jaar. Over de voorgaande
stijging met twintig jaar hebben we duizend jaar gedaan. Iedere beschaving uit
de menselijke geschiedenis zou met ons van plek willen ruilen.'

Toch hebben veel mensen het gevoel dat hun kinderen het slechter krijgen. Niet
in de laatste plaats omdat de opbrengsten ongelijk zijn verdeeld.

'Dat is zeker waar. Als je ons gezamenlijk inkomen ziet als een taart, dan is er
één iemand die de helft opeet, terwijl vijf anderen de andere helft bijna
helemaal voor hun rekening nemen. De overige vier moeten het met wat kruimels
doen. De crux voor die wanverhouding ligt voor mij in de jaren negentig, toen
mondialisering door vrijwel iedereen alleen maar als iets goeds werd gezien; het
almaar verder verbonden raken van landen was louter positief. Maar in
werkelijkheid zijn we niet verbonden, maar onontwarbaar verknoopt geraakt.

'Op de gevaren van die verknoping werd niet gewezen. Er werden twee vragen bij
elkaar gegooid die je hoort te scheiden, namelijk: hoe creëren we rijkdom en hoe
verdelen we die? Bij die laatste vraag hebben we de vrije markt evenzeer haar
gang laten gaan als bij die eerste. Die kijk op mondialisering moeten we nu dood
verklaren.'

Betekent dat dat u tegen vrijhandel bent?

'Nee, ik verdedig handel juist, want die heeft belangrijke voordelen. Simpel
gezegd: dankzij handel hebben opkomende economieën zich kunnen ontwikkelen,
waardoor zij een markt zijn geworden voor onze producten. Alleen klopt het niet
dat het alleen maar positief is, het pakt ook ontwrichtend uit. Anderzijds: de
afkeer van handel die je bij de Amerikaanse verkiezingen zag, deugt niet. Er
werd gedaan alsof er alleen maar banen verloren zijn gegaan. Terwijl TPP (het
handelsverdrag dat de VS met Aziatische landen heeft gesloten, red.) juist aan
de Amerikaanse middenklasse grote voordelen had kunnen brengen. Maar dat is
nooit goed uitgelegd, Hillary durfde dat niet aan. De volwassen benadering is te
onderkennen dat handel kansen én risico's met zich meebrengt en dat de
opbrengsten eerlijker moeten worden verdeeld.'

Speelt het thema immigratie niet een nog veel grotere rol? Als het vooral om
ongelijkheid zou gaan, zou je het politieke momentum op links verwachten. Maar
het ligt bij populistisch rechts.

'Ik denk dat het allebei speelt en met elkaar samenhangt. Trump had zijn
xenofobische kaart niet met zoveel succes kunnen spelen wanneer er niet ook
serieuze, economische zorgen waren. Je ziet dat discours ook in Europese landen
aanslaan. Hoe is dat in godsnaam mogelijk? We moeten het antwoord ook bij
onszelf zoeken. Ik denk dat we de normen van onze maatschappij in de afgelopen
decennia als vanzelfsprekend zijn gaan beschouwen. Terwijl ze dat niet zijn.
Amerikanen vragen zich nu af: waarom hebben we niet een kandidaat verworpen die
onze gemeenschappelijke normen in de prullenbak gooit? Ik denk dat het antwoord
is dat er in de afgelopen kwart eeuw geen expliciete projecten zijn geweest die
mensen normen als beleefdheid, waardigheid en eerlijkheid voorhouden.

'Dat is ook erg lastig, zeker omdat de rol van religie in ons deel van de wereld
is afgenomen. Dus blijft eigenlijk alleen het onderwijs over als grote
gemeenschappelijke ervaring om burgers vertrouwd te maken met die sociale
normen. Maar dan moet de toegang tot dat systeem wel voor iedereen gelijk zijn.
Schort het daaraan, dan moet je niet verrast zijn wanneer mensen zich heel
anders blijken te gedragen.'

Trump is voor Kutarna de moderne variant van de 15de-eeuwse Italiaanse monnik
Girolamo Savonarola. Die slaagde erin een einde te maken aan het zestigjarige
bewind van de familie De Medici in Florence. Zij kwamen niet op voor het gewone
volk, maar vooral voor zichzelf, en waren moreel minderwaardig, betoogde
Savonarola. Hij verspreidde die mening via politieke pamfletten - een
innovatieve vorm van communicatie, 'ongeveer zoals Trump in de voorbije tijd met
tweets communiceerde'. Toen en nu stond het establishment volledig op het
verkeerde been. Met Savonarola liep het niet goed af - hij werd op een plein in
Florence opgehangen.

De wetenschapper beseft dat dit soort historische een-op-eenvergelijkingen
riskant zijn ('mijn hallucinatie', noemt hij zijn Trump-Savonarola vergelijking
spottend). Maar over lering kunnen trekken uit de geschiedenis is Kutarna
uiterst serieus: 'Natuurlijk is het heden geen herhaling van het verleden. Maar
het is ook niet zo dat de mensheid zich elke generatie opnieuw uitvindt. Onze
fundamentele doelen blijven stabiel.'

Is er bij de elites, zowel politici als niet-politici, nu wel een gevoel van
urgentie, na Trump en Brexit?

(Denkt lang na) 'In de VS denk ik wel. Daar beseffen de leiders op links dat het
een groot probleem is geweest dat hun partij geen duidelijk plan had om banen te
creëren. En dat de partij te knus met de elites was - met als symbool een
kandidaat die bij bedrijven op Wall Street speeches houdt voor een half miljoen
dollar per keer. Daar is nu wel het inzicht doorgebroken dat ze terug moeten
naar hun wortels en dat de ongelijkheid moet worden aangepakt. In het Verenigd
Koninkrijk zie je dat besef bij Labour-leider Corbyn. Of die urgentie elders
wordt gevoeld, vind ik moeilijker te beoordelen. Het zou wel moeten, hopelijk is
er niet nog een politieke crisis voor nodig. Er is in ieder geval geen enkele
reden voor het establishment in Europese landen om niet nu al met gedurfde
plannen te komen om de populistische woede te kanaliseren.'

Politici zien we dergelijke gedurfde plannen niet lanceren. Geeft dat niet aan
dat het gevoel van urgentie ontbreekt?

'Er wordt zeker traag gereageerd, niet alleen door politici overigens, door ons
allemaal. Dat komt denk ik door de concentratie van kapitaal bij de bovenlaag,
bij de bovenste 10 procent van de mensheid. Die houdt pertinent vast aan het
eigen comfortabele leven. Hoe dan ook, als we de populistische woede niet weten
te kanaliseren, zullen gebeurtenissen die we voor onmogelijk houden, zich
blijven voordoen.

'Winst van Le Pen houd ik zeker voor mogelijk. En dan komen beangstigende
scenario's in zicht die Europa tot op het bot splijten. Duitsland kan nooit de
kant van Le Pen op bewegen. Wellicht gaat Poetin om binnenlandse redenen de druk
op de Baltische staten opvoeren en houdt Trump zich vervolgens afzijdig. Dan is
het ook niet ondenkbaar dat Le Pen de kant van Poetin kiest. Dat leidt tot het
soort conflicten in Europa dat mijn generatiegenoten niet meer voor mogelijk
hielden. En geen van die stappen is volkomen vreemd. Dus alle reden met gedurfde
plannen te komen.'

Kutarna hoopt ondanks alles dat onze tijd over vijfhonderd jaar net als de
Renaissance bovenal als een 'tijd van ontdekking' wordt gezien, met het
populisme in de vergetelheid. Daarvoor is het nog niet te laat, denkt hij.

U betoogt: hoe de geschiedenis op ons terugkijkt, hangt van ons allemaal af. Wat
kan een gewone burger doen?

'Waar ik in het boek op uitkwam is, wat ik 'het aanwakkeren van deugden' noem.
We kunnen onze inspiratie daarvoor uit de Renaissance halen. De grote humanisten
uit die tijd zagen zich ook geconfronteerd met moreel verval om hen heen. Om dat
het hoofd te bieden, kozen zij ook voor deugden.

Ik denk daarbij aan sociale normen als beleefdheid, waardigheid, eerlijkheid en
dapperheid. Trump kon van de erosie van die gemeenschappelijke normen
profiteren. Waarom kunnen wij niet met zijn allen die trend keren? Door sociale
normen voor onszelf vast te stellen en daar koppig aan vast te houden.

'En je uit te spreken tegen misstanden. 'Je bent niet alleen verantwoordelijk
voor wat je zegt, maar ook voor wat je niet zegt', leerde Luther ons al. We
schieten nu tekort als burgers. Voor de humanisten in de Renaissance, en die
hadden het weer van de Romein Cicero, was burgerschap het hele punt van het
leiden van een deugdzaam leven. 'We leven niet alleen, ook ons land en onze
vrienden hebben een deel van ons', schreef Cicero al.

'De grote les van de sociale wetenschappen van de afgelopen decennia is dat je
gedrag van mensen kunt veranderen door ze in een omgeving te zetten waar andere
sociale normen heersen. Ik geloof echt dat we het kunnen redden door die sociale
normen weer aan te wakkeren. En in ieder geval zullen ze ons sterken wanneer we
met nieuwe, schokkende gebeurtenissen te maken krijgen.'

Ian Goldin en Chris Kutarna
Age of Discovery
Bloomsbury, 2016, € 24,99.

De mensheid vindt zich niet elke generatie opnieuw uit. Onze fundamentele doelen
blijven stabiel




Bekijk de oorspronkelijke pagina: ,

LOAD-DATE: 18 November 2016

LANGUAGE: DUTCH; NEDERLANDS

GRAPHIC: Chris Kutarna: 'Ik geloof echt dat we het kunnen redden door de sociale
normen weer aan te wakkeren.'

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              38 of 200 DOCUMENTS



                                 de Volkskrant

                           19 november 2016 zaterdag

Elite

BYLINE: MELLE RUNDERKAMP; SIMON HENDRIKSEN

SECTION: Vonk; Blz. 15

LENGTH: 536 woorden


De betrouwbare mannetjes


'Vertel mij wat ik nog moet zien, beste Nederlander. De Publieke Omroep is van
u!' Na een ingezonden brief in deze krant, mocht NPO-baas Shula Rijxman ook bij
DWDD haar zorgen uiten over de zoekgeraakte gewone man. Ze was ten einde raad.
En dus deed ze nu een publieke oproep: stuur in godsnaam ideeën in, gewoon mens.
Vertel wat u, of hoor mij nou, jij natuurlijk, wil zien en horen. Vertel het!



Had de Brexit er al flink ingehakt, na de winst van Trump zit de schrik er
helemaal goed in. Die dekselse Wilders kan hier straks zomaar de verkiezingen
winnen en dus doet iedereen zijn best om aansluiting te vinden bij dat
ongrijpbare volk dat zijn woede jegens de elite maar nauwelijks kan beteugelen.
Rob Wijnberg, hoofdredacteur van het smugblog De Correspondent, deelde in een
smart-read zijn moeizame zoektocht naar de raakvlakken met de gewone man. En
Shula en Rob zijn niet de enigen. Ook doodnormale jongens als Jesse Klaver, Mark
Rutte en mr. dr. Thierry Henri Philippe Baudet begrijpen de weerzin jegens de
elite maar wat goed.

De Betrouwbare Mannetjes zijn er ook behoorlijk klaar mee. Met die elite van
ons. Het is niet om aan te zien, dat voortdurende gekruip voor het volk. Het
NOS-Journaal is zo onderhand een soort infotainment en 's avonds wordt ieder
onderwerp in een debat gegoten waar geen expert kan plaatsnemen zonder tegenover
iemand te zitten die zegt dat het niet zo 'voelt'. Goed luisteren, de zorgen
serieus nemen.

Als ze bij de NPO echt denken dat ze de gewone man kwijt zijn, moeten ze
misschien doen wat wij altijd doen: je eerst afvragen waar je hem voor het
laatst hebt gebruikt. MAX Geheugentrainer misschien? De Rijdende Rechter, Radar,
Kassa, Opgelicht, Ik Vertrek, Heel Holland Bakt? Of toch bij een van die
Volendamse incest-vehikels? Spoorloos? Er is verdomme geen programma zónder de
gewone man. Dat je verschillende doelgroepen moet bedienen, betekent toch niet
dat iedereen alles precies even leuk hoeft te vinden? Bij het Muziekfeest op het
Plein wordt Wolter Kroes ook niet afgelost door een Japanner met een mooie fuga
van Bach en tijdens Het Filosofisch Kwintet zit niemand te wachten op een
hilarisch getimede ruft van Kees Tol.

Nee, het probleem is niet het volk. Het is juist deze nep-elite die zich continu
verlaagt.

Van een beetje tegengas is nog nooit iemand slechter geworden. Als
hoogopgeleiden hun kinderen niet willen vaccineren, roept ook niemand
betuttelend dat je die mensen serieus moet nemen. Onzin is onzin. Nee, we moeten
weer terug. Luisteren naar de echte onversneden, ondoordringbare, Reiziger in
Muziek-kijkende elite. Elite die prime time De Connaisseur wil kijken. Elite die
zich geen reet aantrekt van wat dat volk al dan niet zou willen of voelen. Wij
laten de petjes vast bedrukken. Make our elite great again! Niet dat we daarmee
willen zeggen dat u naar ons moet luisteren overigens. Wij zijn ook maar
doodnormale jongens.

Voor de komende week adviseren wij u de volgende mening:

Hoer de France zal je bedoelen!

Veel plezier van uw nieuwe mening!

Betrouwbare Mannetjes Melle Runderkamp en Simon Hendriksen op Twitter:
@Betmannetjes

Het is niet om aan te zien, dat voortdurende gekruip voor het volk




Bekijk de oorspronkelijke pagina:

LOAD-DATE: 18 November 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              39 of 200 DOCUMENTS



                                 de Volkskrant

                           19 november 2016 zaterdag

Meer, meer, meer gewone mensen

BYLINE: DOOR MARK MISÉRUS

SECTION: Vonk; Blz. 12, 13

LENGTH: 1664 woorden



HIGHLIGHT: Daar gaan we weer, was het gevoel in Hilversum na de oproep van
NPO-baas Shula Rijxman het geluid van 'de gewone man' meer te laten horen op de
drie publieke zenders. Maar de NPO kan niet genoeg de straat op gaan.


Publieke omroep - Worsteling met elitair imago


Zangers Nick en Simon spelen Zweedse kroegen plat. Diabetespatiënt John staat in
zijn Rotterdamse flatje lijnzaad-crackers te bakken, omdat hij graag gezonder
wil leven. En de Rijdende Rechter is weer eens uitgerukt voor een buren-ruzie
over een erfgrens en een schutting.

Wie langs de drie zenders van de publieke omroep zapt, waant zich niet bepaald
in de grachtengordel of op een Gooise miljonairsfair. De best scorende
programma's, los van het NOS Journaal, richten zich vooral op de gedupeerde
consument (Radar, Kassa) of de mens die naar iets op zoek is: zijn ouders
(Spoorloos), zijn voorouders (DNA Onbekend) of zijn oude klasgenoten (De
Reünie). Er kijken minstens een miljoen mensen naar.



Toch woedt sinds deze week opnieuw de discussie over of de publieke omroep niet
te elitair is, of hij wel genoeg voeling heeft met 'de gewone man'.

Shula Rijxman, bestuursvoorzitter van de NPO, vroeg zich maandag in deze krant
af of Hilversum wel door heeft wat er leeft bij het volk. Amerikaanse media
waren in hun hemd gezet door de verkiezing van Trump en dat trok ze zich aan.
'Ook ik stel mezelf de vraag of we alle geluiden serieus nemen en laten zien en
horen.'

'De NPO is van u', zei ze die avond in De Wereld Draait Door. Ze riep het volk
op te vertellen welke programma's gemaakt moeten worden. Gevraagd door Matthijs
van Nieuwkerk waaraan ze zelf dacht, noemde ze de townhall meetings waar in de
aanloop naar de presidentsverkiezingen duizenden Amerikanen samenkwamen. Een
soort College Tour op weg naar de Tweede Kamerverkiezingen in maart, maar dan
met bezorgde burgers in plaats van studenten en een politicus op het podium
ergens in het land.

De bijval komt, niet geheel onverwachts, vooral van rechts. 'De publieke omroep
is zo links als de neten, een groot ambtelijk apparaat waarin iedereen naar
elkaar kijkt', zegt bijvoorbeeld Jan Dijkgraaf, opiniemaker en voorheen
presentator van het rechtse radioprogramma Echte Jannen en (heel even)
hoofdredacteur van Powned.

Veel publieke omroepen worstelen volgens Bert Huisjes, directeur van de 'vrolijk
rechtse' omroep WNL, inderdaad met de vraag hoe ze meer voeling kunnen krijgen
met de 'gewone man' (m/v). Die is niet per se laagopgeleid en stemt straks ook
niet per se op de PVV, maar is wel bezorgd of boos over wat er gebeurt in de
samenleving. En hij voelt zich niet of niet genoeg gehoord door de politiek.

Maar de oproep van Rijxman veroorzaakte ook een enigszins vermoeid gezucht in
Hilversum. Gaan we weer, met weer diezelfde discussie. Want het is bepaald niet
de eerste keer dat dit debat wordt aangezwengeld. Zoals Amerika nu zijn
post-Trump-zelfreflectie heeft, had Nederland die na de opkomst van en vooral de
moord op Pim Fortuyn. Die leidde begin deze eeuw bij de publieke omroep - en de
commerciële zenders - al eerder tot een flink potje nadenken én bijsturen. Kwam
rechts Nederland wel genoeg aan bod in de programma's? Wist Hilversum wel wat er
leefde onder de fortuynisten?

De stem van het volk kreeg een prominentere plaats in de verslaggeving. Het
Journaal moest 'van de staat naar de straat', hield Hans Laroes, toenmalig
hoofdredacteur van het NOS Journaal zijn redactie voor. Die reflex sloeg nogal
eens door, zegt tv-regisseur Bert van der Veer. 'Je kon de Albert Cuypmarkt niet
oversteken of je kwam een cameraploeg tegen.' Maar de straatinterviews met de
gewone man zijn inmiddels niet meer weg te denken uit het Journaal.

Sommigen vonden de tv-programmering zelfs zo volks worden dat ze in protest
kwamen. Zo schreef columnist Stephan Sanders in 2002 in Vrij Nederland: 'De
havo-norm is de top geworden, de enige aanvaardbare manier waarop men op
televisie de wereld kan bespreken.' 'Alles moest populairder. Leuker.
Makkelijker. Zeg maar een tikje dommer', vulde schrijver/journalist Anil Ramdas
in NRC Handelsblad aan.

Dat elitaire geluid hoor je nog wel-eens, maar voor zover Hilversum dat zelf al
wil, kan het zich in het post-Fortuyntijdperk niet permitteren ernaar te
luisteren. Integendeel, om de zoveel jaar roept iemand dat de publieke omroep te
links en te elitair is. Zo vond Rijxmans voorganger Henk Hagoort het tijd voor
meer pluriformiteit bij de publieke omroep. De NPO mocht niet langer 'drie keer
de Volkskrant' zijn, zei hij in 2008. Daarmee had hij het over de
actualiteitenprogramma's Nova, EenVandaag en Netwerk, die te links zouden zijn.
Nova, dat door de VARA werd gemaakt, werd enkele jaren daarna opgevolgd door het
neutralere Nieuwsuur (NTR en NOS). En er kwamen andere 'rechtse' opinie- en
actualiteitenprogramma's bij.

'De publieke omroep tuchtigt zichzelf harder dan nodig is', vindt Hans Laroes
nu. De discussie komt volgens hem vooral voort uit onvrede bij de kijkers over
programma's als De Wereld Draait Door en Pauw: toonaangevende en veel bekeken
talkshows van de VARA, die beeldbepalend zijn voor de doordeweekse avond.

Politiek correct

Laroes: 'Mensen hebben het idee dat DWDD en Pauw politiek correct en elitair
zijn. Dat is niet zo, maar ik snap wel waar het gevoel vandaan komt.' 'Talkshows
lijken de maat der dingen geworden. Alsof de publieke omroep niet veel meer op
tv brengt', zegt ook Joost Oranje, hoofdredacteur van Nieuwsuur.

Van der Veer, voormalig regisseur van Pauw en Pauw & Witteman: 'Er hangt een
linkse geur om DWDD en Pauw heen. Dat komt doordat die programma's groot zijn
geworden in een tijd waarin dit debat totaal niet speelde. Je dacht als
programma vooral: hem of haar willen we vanavond te gast hebben, want dan zijn
de kijkcijfers lekker hoog.'

Het bereiken van de gewone man leeft inmiddels wel achter de schermen. Bij
Nieuwsuur is er bijvoorbeeld discussie geweest of de opmars van Trump wel goed
genoeg aan bod is gekomen. Oranje: 'De conclusie is: die opkomst hebben we
geprobeerd te laten zien. Maar de reportages uit de heartlands van Trump die we
afgelopen weekend pas uitzonden, hadden we eerder moeten maken.'

In de aanloop naar de Tweede Kamerverkiezingen trekt Nieuwsuur meer het land in,
vooral om te peilen wat er leeft bij ontevreden burgers. Oranje: 'We willen niet
zozeer de boze, blanke PVV-stemmer aan het woord laten, maar de middenklasse die
zich niet gehoord voelt. Waar zit bij hen de afstand tot de politiek? Wat zijn
hun problemen?.'

Ook bij veel bekritiseerde programma's als De Wereld Draait Door en Pauw
schuiven zeker niet alleen professoren aan, maar ook sporters, muzikanten,
boswachters, kinderen en koks. Maar sommige gasten zitten er nu eenmaal vaker
dan anderen. Omdat ze een goed verhaal te vertellen hebben, kennis van zaken
meebrengen en status ontlenen aan hun bekendheid.

Reken maar dat de redacties zich de discussie aantrekken, zegt Van der Veer.
'Alleen is het nog niet zo eenvoudig om goede gasten te vinden. Waar vind je
bijvoorbeeld iemand als Henk Bres, een volks type die bij Het Lagerhuis zijn
verhaal zo goed onder woorden kon brengen?' Onderschat ook niet hoe moeilijk het
is om op tv je verhaal te doen, zegt Jan Dijkgraaf. 'Ook heel veel mensen met
een hbo-diploma zouden voor lul zitten op tv. Dat heeft niets met 'de gewone
man' te maken.'

EenVandaag heeft zijn gastenbeleid al aangepast: minder hoogleraren, meer mensen
die dichter bij de doorsnee Nederlander staan. 'Liever een columnist van De
Telegraaf dan een professor. We willen dat mensen snappen wat er wordt gezegd',
zegt AvroTros-woordvoerder Eric Dekker.

Hij ziet in de oproep van Rijxman vooral een wake-upcall: 'Eens in de paar jaar
vragen we ons bij de publieke omroep af: zijn we nog wel een goede afspiegeling
van de samenleving? Bereiken we wie we willen bereiken?' Joost Oranje, van
Nieuwsuur: 'We moeten oppassen dat we zelf niet te institutioneel worden.'

Links imago

Daar kan natuurlijk niemand op tegen zijn, maar de vraag is inmiddels ook of de
roep om een minder elitaire omroep ooit nog zal verstommen. Veel programma's
zijn zich zeer bewust van hun linkse imago en gaan tot het gaatje om het rechtse
geluid aan het woord te laten en het volk vooral niet te negeren. Bijna alle
nieuwe omroepen hebben een rechtse signatuur. Dat zijn ook de meeste programma's
die ze uitzenden.

Maar ook die omroepen kunnen het niet snel goed doen. Zo kreeg WNL er begin deze
maand van langs van Geert Wilders, na een uitzending waarin voormalig
CDA-spindoctor Jack de Vries het verkiezingspamflet van Wilders aanviel en de
gasten positiever over Clinton oordeelden dan over Trump. 'Linkser dan links',
vond de PVV-leider het. 'De VARA voor op zondag.' Zelf gaat hij overigens zelden
in op uitnodigingen van de programma's van de publieke omroep.

Jan Slagter, directeur van Omroep MAX, is een van de mensen die vinden dat
Hilversum ook weer niet moet overdrijven. 'Ik ben het er helemaal mee eens dat
we alle geluiden uit de samenleving aan bod moeten laten komen. Maar we moeten
niet heel krampachtig roepen dat we als publieke omroep tv willen maken voor
zeventien miljoen Nederlanders.'

Bezuinigingsgolf

Rijxman zegt dat haar pleidooi tot 'ongelooflijk veel' reacties heeft geleid.
'Negatieve, maar ook positieve. Met suggesties van kijkers over de programma's
die er zouden moeten komen. Het Lagerhuis zat daar niet bij. Maar de townhall
meetings zien sommigen wel zitten.'

Maar toch. Had ze niet meer moeten benadrukken wat de publieke omroep wél
allemaal goed doet? Had ze niet beter de aanval kunnen kiezen, zeker na een
bezuinigingsgolf van 200 miljoen die nog altijd voelbaar is bij de
programmamakers?

Natuurlijk is het niet alleen maar kommer en kwel, zegt ze. '85 procent van de
Nederlanders kijkt naar de publieke omroep. Maar als je zegt dat je wilt
verbinden in een wereld waarin mensen soms recht tegenover elkaar staan, moet je
je als publieke omroep ook durven afvragen: doe ik mijn werk wel goed?'

Ze weet heel goed dat Hilversum er verstandig aan doet zich in deze tijd vooral
nederig op te stellen. De NPO kan nooit genoeg de straat op gaan.

Je kon de Albert Cuypmarkt niet oversteken of je kwam een cameraploeg tegen




Bekijk de oorspronkelijke pagina: ,

LOAD-DATE: 18 November 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              40 of 200 DOCUMENTS



                                 de Volkskrant

                            18 november 2016 vrijdag

Neiging is sterk in Trump het beste te zien

BYLINE: DIRK-JAN VAN BAAR

SECTION: Opinie en Debat; Blz. 22

LENGTH: 786 woorden



HIGHLIGHT: We gaan een beweging vóór Donald Trump zien om er een succes van te
maken.


Nu weten we dus dat de angry white male niet alleen staat, anders had Donald
Trump nooit tot president gekozen kunnen worden. De woede in Amerika zit dieper
dan iedereen dacht, maar is tegelijk oppervlakkig en opportunistisch. Tot op de
verkiezingsdag wees alles op een overwinning voor Hillary Clinton, als eerste
vrouwelijke president van Amerika. Toen de stemmen waren geteld, ging de
overwinning naar een openlijke bewonderaar van Vladimir Poetin, een
machopoliticus die zelf op de laatste dag van de vorige eeuw als een
millenniumbug van het Kremlin was komen bovendrijven.



Sinds Berlusconi en Jörg Haider de kop opstaken, vraag ik me af of er ruimte is
voor een fascisme met een menselijk gezicht. Met die vraag heb ik de handen
nooit op elkaar gekregen. Het fascisme is zó jaren dertig, dat weten we nu wel.
Je hoeft ook niet terug naar Mussolini of Hitler om het nieuwe populisme te
duiden. In Nederland hebben we er al sinds de Fortuynrevolte ervaring mee, en
van al die patriotten die hun vaderland weer groot willen maken moet je één ding
toegeven: geweld gebruiken ze niet.

Behalve Poetin dan, een geval apart. In de USSR werkte niets, ook het communisme
met een menselijk gezicht niet. Gorbatsjov was in het Westen geliefd, in eigen
land niet. Rusland is een land van façades, daar kun je ook als pseudo-Stalin of
als pseudo-fascist poseren. In Amerika zou zoiets niet kunnen. Dat is een echte
democratie, daarin worden zulke remakes altijd ontmaskerd en afgewezen.

Sinds 9 november weten we dat dit een illusie is, al weten we nog niet wat voor
'sterke man' Trump zal zijn. Nieuwe patriotten vieren zijn zege overal als
bevrijding, zoals het politieke establishment in Europa de symboliek van het
moment nergens ontgaan is. De neiging zal groot zijn Trump te normaliseren en in
hem het beste (en niet het slechtste!) te willen zien. 'Deal with it', hoorde ik
VVD-Kamerlid Han ten Broeke zeggen, en dat zal moeten.

Maar daar zit ook het probleem, want Trump heeft lak aan alle regels en
conventies, en zijn hele optreden is een uitdaging voor de naoorlogse westerse
orde. Wat de fascisten in Europa en de isolationisten in Amerika in de jaren
twintig en dertig ook waren voor de orde van Versailles en het toenmalige
vrijhandelssysteem (dat na 1929 instortte).

Het is bijna te makkelijk om alle parallellen met het interbellum te tonen.
Poetin speelt er openlijk mee door zijn land te presenteren als fragiele
'Weimar-democratie', die zich verraden voelt door een Westen dat zich na de
Koude Oorlog niet aan de afspraken zou hebben gehouden. In Europa proef je de
onvrede over het 'financiële Versailles' waarop de euro en de geldkraanpolitiek
van Draghi zijn uitgedraaid. Trump is de isolationist die Amerika weer groot wil
maken door zijn troepen uit de wereld terug te trekken. Overal heerst angst en
vreemdelingenhaat.

Het mondiale kapitalisme pakt niet alleen banen af, maar is sinds de
bankencrisis van 2008 nóg onrechtvaardiger geworden. Het bestraft degenen die
eerlijk werk deden en beloont financiële trapezewerkers die de wereld in de
afgrond stortten. De gewone man wordt als shit behandeld en komt op de laatste
plaats. Het is niet moeilijk zijn woede te begrijpen. Complexer is waarom
zovelen op een vulgaire man als Trump stemmen, een charlatan die zelf aan de
crisis heeft verdiend.

Hier leren de jaren dertig wel degelijk wat. Wij beoordelen het fascis-me op de
uitkomst (WO II en de Holocaust), maar voor tijdgenoten was het een serieus
alternatief. Mussoli-ni werd door keurige burgers geprezen omdat hij van
aanpakken wist. Zijn getetter nam men op de koop toe. Hitler bouwde autowegen en
kreeg het land weer aan de praat. Publicist Sebastian Haffner stelde vast dat
als de Führer in 1938 was gestorven, hij als groot staatsman de geschiedenis was
ingegaan. Het corporatistische fascisme was niet zo anders dan de New Deal
('deal with it') van Roosevelt, die improviseerde en aan infrastructurele werken
deed. Wat Trump wil om het 'vergeten Amerika' weer kansen te geven. Vergeet ook
niet dat de New Deal door critici 'communistisch' werd genoemd en dat Roosevelt
het in Jalta met Stalin op een akkoordje over Europa wilde gooien. Je ziet een
nieuwe top op de Krim tussen Poetin en Trump al voor je.

De belangrijkste les is: de meeste mensen willen geen feminisme, lhbt-rechten,
diversiteit of klimaatpolitiek. Dat vinden ze flauwekul. Onderbuikpolitici
snappen dat, elites niet. Voor de meeste mensen is politiek correct wat werkt:
meer niet. We gaan een beweging vóór Trump zien om er een succes van te maken.
Zelfs Obama en de Clintons werken mee. Ze moeten wel.

Onderbuikpolitici begrijpen dat meeste mensen lhbt-rechten of klimaatpolitiek
flauwekul vinden




Bekijk de oorspronkelijke pagina:

LOAD-DATE: 17 November 2016

LANGUAGE: DUTCH; NEDERLANDS

GRAPHIC: Dirk-Jan van Baar is historicus.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              41 of 200 DOCUMENTS



                                 de Volkskrant

                            18 november 2016 vrijdag

De strop bungelt aan de poort naar Mosul

BYLINE: ANA VAN ES

SECTION: Ten Eerste; Blz. 10, 11, 9

LENGTH: 2621 woorden



HIGHLIGHT: De dorpen die op de weg naar Mosul van IS worden bevrijd, vertellen
alle hun eigen verhaal. Er is de hoop op herstel, de haat jegens Arabische buren
en de wanhoop over vermiste familieleden. Welke chaos laat Islamitische Staat
achter? Door


BARTELLA

De priester laat de kerkklok galmen door het verlaten dorp. Hij dwaalt langs de
verbrande bijbels, het vernielde doopvont, zijn kansel waarop de kruizen zijn
weggehakt, de zwartgeblakerde muren. 'Vroeger was alles hier vol licht.'

Maar zijn kerk staat er nog. Nu is het tijd voor de mis. Dat er weinig publiek
is als hij voorgaat in gebed, een kus geeft op het nieuwe Mariabeeld - het deert
Behnam Lallo (49) niet. Bij preken in zijn geboortedorp is hij verzekerd van
minstens één aanwezige: de special forces-soldaat die hem bewaakt. Die van
vandaag is moslim, maar schuift toch aan bij de christelijke dienst.



In de verte klinkt oorlogsgerommel. Zal hij hier ooit weer voor een volle kerk
staan? Priester Lallo betwijfelt het. Sinds 20 oktober is Bartella weliswaar
bevrijd, maar daarmee zijn de problemen niet opgelost. 'Mensen zijn bang dat IS
hier terugkeert onder een andere naam.'

Zelf probeert hij niet te kijken naar het macabere aandenken dat de extremisten
voor hem achterlieten: een strop, bungelend aan de westelijke toegangspoort van
de kerk - de poort richting Mosul. 'We weten niet of hier mensen zijn
opgehangen.'

Wie kun je nog vertrouwen in deze pas bevrijde chaos? Het offensief om
Islamitische Staat te verdrijven uit Mosul is een maand aan de gang. Rondom het
Iraakse IS-bolwerk zijn inmiddels tientallen plaatsen en dorpen heroverd. Maar
in deze bevrijde gemeenschappen heerst, na ruim twee jaar deel te zijn geweest
van het kalifaat, niet alleen vreugde. Er heerst vooral een splijtende angst
voor elkaar.

Dit is een wereld waarin de religie van de inwoners met verf op de muren van
huizen staat geschreven: christelijk, yezidi of moslim - en dan nog: sjiiet,
shabak of soenniet. De vijand, dat blijken oude buren en collega's te zijn. Waar
voorouders vandaan komen, bepaalt wie weer welkom is in zijn eigen huis en wie
moet vertrekken. Alleen wie van hetzelfde bloed is, voelt zich veilig - en zelfs
dan kan het fout aflopen.

Saddam Hoessein

Zo is het niet altijd geweest. Priester Lallo weet dat als geen ander: begin
jaren negentig werkt hij als treinmachinist, met als standplaats het station van
Mosul. 'Mijn vader wilde graag dat ik een beroep met mijn handen koos.' Werken
in Mosul was voor een christen in die tijd geen probleem. 'Dat kwam door Saddam
Hoessein. Die was seculier. Dat heb je nodig, in een land met zo veel
godsdiensten.'

Na roerige jaren - gevlucht tijdens de Eerste Golfoorlog, toegelaten tot de
priesteropleiding in Libanon - keert Lallo in 2009 terug naar Irak. Maar na de
val van Saddam blijkt daar alles anders geworden. Niemand uit zijn dorp durft
nog een voet in Mosul te zetten. 'Daar was het ondertussen al jaren heel
gevaarlijk. Al Qaida ontvoerde christenen.'

Ook het dorp zelf verandert. Eerst kwamen de shabak-moslims, die hun kinderen in
Bartella op school doen. 'Ze kochten ook land. Ze wilden ons dorp overnemen!'
Een politieke beweging van weer andere moslims, sjiieten, opende hier vervolgens
een kantoor, in het dorp met drie kerken.

'Voor de moslimmannen was het hier net New York. Vrouwen lopen bij ons alleen
over straat, dragen moderne kleren.' Maar dat wil niet zeggen dat alles is
toegestaan. Al snel gebeurde iets wat in de ogen van de dorpelingen niet kon.
'De moslims verleidden onze jonge meisjes.'

Het geduld van de special forces-soldaat die de priester bewaakt, raakt op. Zelf
is hij sjiiet. Beleefd vraagt hij: waarom toch zo veel kritiek op de sjiieten?
Later laat hij de priester plotseling alleen achter in Bartella, nadat hij een
snedig grapje over zijn schouder heeft geroepen: 'Kijk uit voor de tunnel die IS
hier heeft gegraven.'

De priester kan erom lachen. 'Ik ben geen Arabier', heeft hij eerder al gezegd.
'Ik ben een Assyriër.'

Assyrië geldt als het beloofde land onder christenen in Irak. In de nabijgelegen
stad Qaraqosh, op de binnenplaats van een eeuwenoude kerk die door IS werd
gebruikt voor schietoefeningen, legt militiesoldaat Athra Kado (27) - de
Assyrische vlag op zijn uniform genaaid - uit hoe het zit: 'Assyrië is mijn
vaderland. We willen het terugveroveren.'

Kado is lid van de NPU, een christelijke militie die met steun van het Iraakse
leger Qaraqosh in handen heeft. Nu Islamitische Staat is verdreven, wil de NPU
een christelijke staat vestigen in deze regio. 'Het spijt me dit te moeten
zeggen', zegt commandant Jawad Abbouch (60). 'Moslims zijn als schapen die je op
het rechte pad moet houden.'

In het ouderlijk huis van priester Lallo is alles overhoop gehaald, maar de
bidprentjes hangen er nog. 'IS wilde alleen dure dingen, de televisie en de
ijskast.' Het waren de inwoners van het buurdorp Bashbita die hem op de ochtend
van 6 augustus 2014 waarschuwden: IS komt eraan, vlucht weg. Nee, Bashbita is
geen christelijk dorp. 'Het zijn sjiitische moslims.'

Hij denkt na, zegt dan: 'Moslims zijn niet allemaal slecht.'

De toekomst van christenen in Bartella ligt voor priester Lallo vast in harde
cijfers. Van de 550 families die hier voor de oorlog woonden, vluchtte volgens
hem bijna de helft naar Europa. 'Het dorp wordt nooit meer zoals het was', zegt
hij, ronddwalend in de tuin van de kerk. 'Als kind speelde ik hier graag. Daarom
wilde ik priester worden.'

Nu staat het onkruid manshoog en hangt daar die strop.

De kerk? 'Het moet een gedenkplaats worden voor wat Islamitische Staat hier
heeft gedaan.'

----------------------------------------

BASHIQA

De bewoner die terugkeert, stelt zich in op het ergste. 'Een huis opnieuw
bouwen, is minder erg dan ontvoerd worden als Yezidi-meisje.' Zijn auto, een
gewone taxi, blijkt ongeschikt om het puin te trotseren. Om hem heen rijden
militaire pantservoertuigen en mijnenruimers.

Vertwijfeld kijkt Mohannad Shaker Mahmoud (35) naar buiten. De stad is
grotendeels platgebombardeerd. Slechts zo'n honderd IS-strijders hadden zich
ingegraven in Bashiqa, maar pas na talloze luchtaanvallen en een omsingeling van
bijna drie weken, was de bestorming door de Koerdische Peshmerga succesvol.

Wat zal er nog resteren van zijn huis? Meer dan twee jaar is Mahmoud hier niet
geweest. Hij herinnert zich de dag dat IS kwam. Omdat ze tot de minderheid van
de shabak-moslims behoren, zou zijn familie gevaar lopen onder het nieuwe
bewind. 'We werden verdedigd door Peshmerga met twaalf kogels in hun
kalasjnikov. Het leek beter om te vertrekken.'

In zijn afwezigheid heeft IS hier een minikalifaat opgebouwd, met een enorm
kantoor voor de religieuze politie, ondergrondse tunnels en wapenfabrieken.
'Soldaten van Abu Bakr Al Bagdadi', staat op de muur van de plaatselijke
basisschool, tussen de kindertekeningen.

Zijn kruidenierszaak in het centrum bestaat nog, dat is het goede nieuws van
deze dag. Maar naar binnen kon hij niet: de deur was 'geboobytrapt'. 'We zagen
draadjes.' Wacht, daar ziet Mahmoud ineens ook de winkel van een middenstander
die hij nog kent van vroeger, een slager uit de stad.

Vroeger hadden ze wel eens contact met elkaar, zoals iedereen in Bashiqa met
elkaar omging. Dat de slager een soennitische moslim is, speelde toen geen rol.
Maar nu hij de slagerij terugziet, knapt er iets in Mahmoud. 'Hij is een Arabier
uit Mosul en kijk wat hij gedaan heeft. IS hier brengen! Ik heb hem gezien op
videofilms.'

Een Koerdische Peshmergastrijder valt hem bij: 'Deze slager was binnen IS de
ergste van allemaal.'

Voor Arabieren is in Bashiqa niet langer plaats, vindt Mahmoud, zelf een Koerd.
'In dit gebied wonen oorspronkelijk alleen shabak, christenen en yezidi. De
Arabieren in deze stad zijn niet van hier. Ze kwamen hier pas wonen onder Saddam
Hoessein, of nog later, toen het in Mosul onrustig werd. Nu moeten ze teruggaan
naar hun eigen dorpen.'

Arabische stadsgenoten zijn allemaal een beetje zoals de slager, vreest Mahmoud.
'Arabieren zijn met IS. Wij willen bij Koerdistan horen.'

Nergens een imam

Terwijl de kruidenier tussen de ruïnes op zoek gaat naar zijn huis, arriveert in
Bashiqa hoog bezoek: niemand minder dan de gouverneur van Mosul in ballingschap
komt praten over de toekomst van de stad. Voor gouverneur Nofal Hamdi Sultan
geldt Bashiqa - een etnisch diverse bevolking, fel verzet door IS, bij de
bevrijding nagenoeg verwoest - als blauwdruk voor hoe het straks met Mosul zal
gaan.

'We moeten Bashiqa herbouwen', zegt de gouverneur. 'Religieuze leiders hebben
daarin allemaal een rol.' In de zaal krijgt hij bijval van christelijke
priesters, yezidische geestelijken en Koerdische officials. Maar dit valt op:
nergens is een imam te bekennen. Het moslimgeloof lijkt niet vertegenwoordigd.

Op de legerbasis aan de rand van de stad heeft de Koerdische generaal Bahram
Yasin zijn handen vol aan het onder controle houden van de bevrijde stad. Onder
de verwoeste bodem houdt IS zich mogelijk nog schuil in tunnels.

Prompt gaat de telefoon: nieuwe tunnel gelokaliseerd, tot wel 7,5 meter diep -
luchtaanvallen richten zover onder de grond geen schade aan. 'We hebben geen
ladder die lang genoeg is om erin te gaan', zegt een Peshmergastrijder. 'Laat
het zo', zegt generaal Yasin, 'hiervoor is elektronische apparatuur nodig.' Hij
hoopt dat zich in de tunnel een hooggeplaatste IS-leider schuilhoudt.

Maar alsof dit niet genoeg is, krijgt de generaal het ineens ook druk met
inwoners die terugkeren. Zaterdag stonden er tweehonderd mensen bij de
controlepost. Allemaal wilden ze naar huis. 'Ik heb ze weggestuurd', zegt Yasin.
'Ik weet niet wie zij zijn. Ze kwamen met auto's die ik niet kan controleren.'

In Bashiqa zijn de huizen door IS gemarkeerd met de religieuze afkomst van de
bewoners. Muslim sunni staat op de meeste gevels. Deze mensen hoeven nooit meer
terug te komen, schreeuwt een stel woedende burgers dat net zijn woningen
leeggeroofd heeft aangetroffen.

'IS-strijders gaan geen ijskasten stelen', meent Khadir Jasel, een yezidi
vrachtwagenchauffeur. 'Dat waren de Arabische buren!' 'Hoe moeten wij straks met
deze buren leven?', vraagt aannemer Walid Rachid Safaa. 'Wie heeft alles
gestolen? De Arabische soennitische moslims en ook de Arabische shabak.'

Moslimhuis

Elders in de stad arriveert Mohannad Shaker Mahmoud in zijn oude buurt. Als hij
uit de taxi stapt, houdt hij zijn adem in. Het huis tegenover dat van hem, op de
hoek van de straat, is verwoest bij een bombardement. Het huis van zijn andere
overburen, christenen, is door IS in brand gestoken.

Maar zijn huis staat er nog. Een Peshmerga mompelt iets over mijnen, maar de
winkeleigenaar houdt het niet meer: hij rent naar binnen. Opgetogen komt Mahmoud
terug met een portret van zijn twee oudste kinderen - de jongste is nog nooit in
Bashiqa geweest - en de videoband van zijn huwelijk. 'Met mijn huis is niets
gebeurd. We kunnen er zo weer in.'

Pas dan ziet hij de graffiti op de buitenmuur. Hoewel hij zelf shabak is, blijkt
hij deze keer aan de goede kant van het sektarische steekspel beland: IS heeft
zijn woning gemerkt als 'moslimhuis'.


-----------------------

HAMMAM AL ALIL

De vader die zijn zoon zoekt, heeft geen oog voor het feest op straat. Jongens
rennen rond in nieuwe voetbalshirts, gekregen van hun bevrijders. Meisjes dragen
linten om het voorhoofd, bedrukt met een tekst als een wensdroom: 'Wij zijn
allemaal Iraakse burgers.'

De vader, Hussein Zeaal, 73 jaar, weet dat hij zijn zoon hier niet zal vinden.
Voorovergebogen schuifelt hij verder, tegen de wind in, de stad uit, langs de
onafzienbare ruïnes van wat tot ruim een week geleden de hogeschool was voor
landbouw en bosbouw.

Hij stopt bij de zandvlakte. Een stortplaats voor zwerfvuil, lijkt het van een
afstand. Schoenen en slippers slingeren overal, de wind voert een geur mee die
erger is dan van vuilnis. Dit is de plaats waar hij moet zijn. Hij klampt een
legerkorporaal aan, zegt: 'Ik zoek mijn zoon.'

Drie weken geleden is zijn zoon verdwenen. Ooit, lang voordat IS bestond, werkte
hij als politieman. De nieuwe machthebbers dwongen hem om daarvoor berouw te
doen in de moskee. IS vreest degenen die banden hadden met de Iraakse overheid.
'Maar ze lieten hem gelijk gaan', zegt Zeaal. 'Ze zeiden: je werkt allang niet
meer voor de politie.'

Maar toen de oorlog kwam, bleken ze zijn vroegere loopbaan toch niet vergeten.
Op 26 oktober, terwijl het Iraakse leger oprukte, kwamen strijders van IS hem
halen. Samen met andere voormalige ambtenaren is hij weggevoerd op een
vrachtwagen naar het noorden.

Hussein Zeaal vreest dat zijn zoon nu hier ligt, in deze zandvlakte: vorige week
werd naast de landbouwschool een massagraf ontdekt. Naar verluidt ligt het vol
met ambtenaren uit de regio. 'Mijn zoon heeft een gezin', vertelt hij de
legerkorporaal. 'Twee kinderen, 2 en 4 jaar oud.' Zijn stem breekt.

De korporaal, Mahmoud Juna (30), wil de oude man een blik in de hel besparen.
Hij slaat een arm om hem heen, smeekt: 'Ga niet kijken. Er is niets te zien.'
Hussein Zeaal begrijpt het, draait zich snikkend om.

Botten

Op de zandvlakte steken schedels half uit de grond. Botten en ledematen liggen
tussen kledingresten, waterflessen en schoenen. De paar lichamen die intact
zijn, zijn geblinddoekt en geboeid aan handen en voeten. Naast de romp van een
in traditioneel gewaad geklede man ligt zijn hoofd, de mond opengesperd als in
een verstorven kreet.

'Hier', zegt korporaal Juna, wijzend op een vreemde bolling in het landschap,
'liggen nog zeker tweehonderd lichamen.' Hij probeert de moed erin te houden
door op zijn telefoon foto's te laten zien van de IS-strijders die hij en zijn
maten zelf hebben gedood. Wijzend op het lachende gezicht naast één van de
lijken: 'Dat ben ik!'

In de straat naast de landbouwschool hebben de bewoners eind oktober niets
gezien, maar alles gehoord. 'Rond één uur 's nachts werd er geschoten, een paar
nachten achter elkaar', zegt een man die niet met zijn naam in de krant wil.
Zijn broer is als gijzelaar meegevoerd naar Mosul, net als de moeder van zijn
buurman. 'Daarna kwam een bulldozer.'

Hammam al Alil - letterlijk 'Fris Bad' - was in betere dagen een kuuroord,
beroemd om de geneeskrachtige zwavelbronnen langs de Tigris. De meeste inwoners,
soennitische moslims, zijn nooit gevlucht toen IS kwam. Ook nu het niet langer
hoeft, bedekken veel vrouwen hun gezicht met een zwarte sluier.

Maar de inwoners verwelkomen het Iraakse leger. Afgeknipte baarden liggen
overal. Jongemannen poedelen in de zwavelbronnen - onder IS voor gewone burgers
een verboden luxe. Hun zwembad biedt uitzicht op een bizar panorama: de oorlog
die voortduurt aan de overkant van de rivier. Het kuuroord dreunt van de
artilleriebeschietingen.

Waarom executeerde IS hier vlak voor zijn nederlaag tientallen, mogelijk
honderden burgers? De man die voorop ging bij de verovering van de stad, overste
Hussein Lamy, weet het niet. 'We gaan uit van driehonderd slachtoffers. Niet
alleen ambtenaren. Ook vrouwen. Yezidi. Opgeblazen met een explosievengordel.'

De executies waren in elk geval niet bedoeld om een volksopstand tegen IS neer
te slaan, stelt hij. 'Hier was geen verzet. De mensen waren bang.'

Overste Lamy is klein, tenger en een oorlogsheld. Toen zijn mannen niet verder
durfden, brak hij persoonlijk als eerste door de frontlijn - daar is een filmpje
van. Het mysterie van het massagraf kan hij niet oplossen, maar hij doet er
alles aan om in de chaos van de bevrijding nieuwe burgerdoden te voorkomen.

'Inleveren je kalasjnikov', bitst hij tegen een militiestrijder die namens het
Iraakse leger een checkpoint bemant. Als de verbijsterde man ontwapend
achterblijft, legt hij uit: 'Hij komt hier uit de buurt. Straks schiet hij een
buurman dood die hij niet mag. Dan heeft de Iraakse overheid het gedaan.'

Vanaf het massagraf sloft Hussein Zeaal terug naar de stad. Hij blijft hopen.
Wanneer straks ook in Mosul de oorlog is afgelopen, zal hij zijn zoon misschien
toch levend terugvinden. 'Als gijzelaar.'




Bekijk de oorspronkelijke pagina: , ,

LOAD-DATE: 17 November 2016

LANGUAGE: DUTCH; NEDERLANDS

GRAPHIC: Een soldaat van de Iraakse special forces rijdt door Bartella, achter
op de humvee wapperen twee sjiitische vlaggen.
Peshmerga controleren in Bashiqa een tunnel die door IS-strijders is gebruikt.
Mohannad Shaker Mahmoud met de foto van zijn oudste kinderen.
Een door IS verwoest standbeeld in Bashiqa.
Forensische experts van het Iraakse leger onderzoeken een lichaam uit het
massagraf in Hammam al Alil.
Hussein Zeaal is op zoek naar zijn zoon.
Het kan weer, een duik nemen in een van de zwavelbronnen.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              42 of 200 DOCUMENTS



                                 de Volkskrant

                           17 november 2016 donderdag

Volk is juist boos omdat een elite ontbreekt

BYLINE: DANIELA HOOGHIEMSTRA

SECTION: Opinie en Debat; Blz. 24

LENGTH: 503 woorden


Sommigen verklaren het succes van nieuwe politici als Wilders en Trump uit het
feit dat de 'elite' niet naar het volk luistert. Historisch gezien klopt dat
niet. Van een elite is in de afgelopen eeuw juist geen sprake meer. Nooit eerder
was de (westerse) samenleving zo egalitair. Het koningshuis verburgerlijkt, de
adel sterft uit, geboorte garandeert niets meer en steeds meer mensen kunnen
ongeacht hun afkomst een goede opleiding krijgen.



Het lijkt eerder de toegenomen sociale mobiliteit te zijn, die veel burgers
ontevreden maakt. Als burgers gelijke kansen krijgen, voelen zij het ook wanneer
dat niet genoeg oplevert. Ook als de welvaart voor iedereen toeneemt, blijft een
piramidevorm bestaan waarbij slechts enkelen de top halen, velen in het midden
blijven steken en enkelen onderaan bungelen.

Waar men zich in de vroegere standensamenleving neerlegde bij de gedachte dat
een dubbeltje nu eenmaal geen kwartje wordt, kijkt men nu onrustig omlaag en
omhoog. Waarom hij/zij wel en ik niet?

Besturen is onder deze omstandigheden een nieuwe kunst. De positie van de
bestuurder spreekt niet meer voor zich. Hij/zij is niet hoger geboren en soms
ook niet hogeropgeleid dan de mensen die hij/zij bestuurt. De bestuurder moet de
zelfbewuste burger ervan zien te overtuigen dat de hogere positie hem toekomt.

De tactiek van politici heeft de afgelopen decennia bestaan uit het zoeken van
'contact met de kiezer'. Het streven naar 'minder afstand met de burger' klonk
veelbelovend, maar had toch niet het gewenste resultaat. Het door D66 zolang
bepleite referendum bijvoorbeeld, leidde eerder tot vervreemding en ondermijning
van eigen politieke ambities.

Dicht bij het volk willen staan maar dat intussen willen besturen, is een
lastige spagaat gebleken. Koningin Beatrix had al vroeg oog voor dit dilemma,
toen zij vanaf de jaren zestig (tevergeefs) probeerde om aan het hof de burgers
te weren. In haar elitaire opvatting over gezag stond ze alleen. De afgelopen
decennia werd juist hard gewerkt aan het afbreken van vormen van hoogheid. De
'gewone burger' werd de grote politieke inspiratiebron.

Pim Fortuyn had als een van de eersten in de gaten hoe verlammend de paradox van
de bestuurder als nederig dienaar van de burger is. Met zijn excentrieke
eigenwijsheid omzeilde hij de mores. Hij richtte zich weliswaar rechtstreeks tot
de burger, maar maakte die zwaaiend vanuit zijn Bentley ook duidelijk dat hij in
niets op hem leek en bovendien lak had aan de vele en diverse afspraken die in
de loop der jaren met hem gemaakt waren. En toen bleek dat dit nu juist was wat
veel burgers wilden.

De 'lik mijn reet houding' die ook Trump en Wilders tonen ten aanzien van alles
dat gevestigd is, inclusief hetgene dat door burgers zelf bevochten is, tilt hen
boven de gewone orde uit. En dan blijkt dat Beatrix misschien toch gelijk had.
Niet de aanwezigheid van een elite maakt burgers boos op de oude politiek, maar
juist het ontbreken ervan.

Daniela Hooghiemstra is journalist en schrijver.




Bekijk de oorspronkelijke pagina:

LOAD-DATE: 16 November 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              43 of 200 DOCUMENTS



                                 de Volkskrant

                           16 november 2016 woensdag

geachte redactie

SECTION: Opinie en Debat; Blz. 29

LENGTH: 640 woorden

VVD-kandidatenlijst

Ton Elias, Joost Taverne, Ybeltje Berck-moes, Anouschka Welkzijn-Schut en nog
enige andere VVD-Tweede Kamerleden keren niet terug op de kandidatenlijst voor
de verkiezingen van 2017. Geen van allen is langer dan acht jaar lid van de
Tweede Kamer. Het hoofdbestuur van de partij en de permanente scoutingscommissie
vinden dat ze niet genoeg aandacht in de media hebben gekregen, tegendraads
hebben gestemd of te veel vijanden hebben. Maar moeten zij dat uiteindelijk wel
uitmaken? Tweede Kamerlid zijn is een vak dat je moet leren. Ook een vak waar je
ineens volop in de schijnwerpers kan komen te staan door een detail. Of
jarenlang onzichtbaar zeer nuttig werk doet zonder dat de media daar bovenop
duiken.

Kamerleden die niet meer dan twee termijnen hebben gewerkt, moeten de kans
krijgen zelf te bewijzen dat de samenstellers van de lijst het mis hebben met
hun voordracht. Dan is het aan de partij en later aan de kiezer om te oordelen
of ze wel of geen mandaat verdienen. Hun geen plaats toekennen op de
kandidatenlijst is geen bewijs van kracht maar van zwakte. En al helemaal niet
democratisch.

Ernst van Splunter, Zeist Oud-lid VVD-Tweede Kamerfractie

NPO en Trump


De NPO wil de 'gewone Nederlander' meer aan het woord laten want de NPO heeft
geleerd van Trump! (O&D, 14 november)

Blijkbaar willen ze, door beter te luisteren, voorkomen dat de gewone
Nederlander voor een soort Trump gaat kiezen. Maar misschien gaat die gewone
Nederlander wel vertellen dat hij een tweede Trump wil!

Sjef van Iersel, Hellevoetsluis

Wie zijn de populisten?

Niet kiezers zijn populisten, maar de politici die voornamelijk inspelen op
onderbuikgevoelens die bij kiezers leven. Zulke politici geven zich verder geen
rekenschap van wat zij wakker roepen. En zij hebben weinig redelijke opvattingen
over onderwer- pen die niet worden geraakt door die gevoelens in de onderbuik.

Arnout Brouwers (commentaar V zaterdag 12 november) waarschuwt ons terecht dat
het het democratisch recht is van degenen die met deze onderbuikgevoelens behept
zijn om daaraan uiting te geven. Maar schunnig is het om als politicus
schaamteloos op die gevoelens in te spelen, met als enig doel stemmen te winnen.
Dit zonder tegelijk een algemener program te bieden waarin andere hoofdzaken
positieve aandacht krijgen.

Brouwers hoopt dat tegenover onderbuikgevoelens 'het betere idee kiezers wel kan
overtuigen'. Als ik zie hoe het afliep met Hillary, die betere idee-en had, heb
ik er een hard hoofd in.

Erik Jurgens, Amsterdam

Denk

Als ik het programma van Denk lees (Ten eerste, 15 november), voel ik mij ineens
een personage in het boek 1984 van George Orwell. Ik krijg beelden van
telescreens in huis die niet alleen ontvangen, maar ook kunnen zenden naar het
ministerie van Waarheid waar een goed getrainde Gelaatspolitie je via het
telescreen kan volgen en kan zien of je er verkeerde gedachten op nahoudt en
bijhoudt hoe veel interculturele contacten je onderhoudt. Verder is er de
Gedachtenpolitie die je kan aanhouden en kan meenemen naar de onderaardse
gewelven van het ministerie van Waarheid om je uit te horen over je
'geluksgevoel' en je geschiedenisperceptie. Brrrr, heel eng.

Jonathan Kruithof, Amsterdam

Buwalda en Rothko

Neerlandicus en schrijver Peter Buwalda zegt (V, 15 november) de schilder Marc
Rothko een 'oplichter' te vinden. Iemand dus die willens en wetens mensen
misleidt om er zelf beter van te worden. Het zou interessant kunnen zijn van
Buwalda te vernemen op welke feiten hij zijn veroordeling baseert. Zelf heb ik
me in deze kunstenaar en zijn werk grondig verdiept, maar daarbij geen feiten
kunnen vinden die Buwalda's beschuldiging van oplichting zouden kunnen
rechtvaardigen. Zij moet dan ook worden geplaatst in de categorie van 'Kant
kletst' en 'dat kan mijn dochtertje ook'.

Coen Hilbrink, Zutphen




Bekijk de oorspronkelijke pagina:

LOAD-DATE: 15 November 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              44 of 200 DOCUMENTS



                                 de Volkskrant

                            15 november 2016 dinsdag

Gewoon

BYLINE: JEAN-PIERRE GEELEN

SECTION: V Opening; Blz. 10

LENGTH: 482 woorden



HIGHLIGHT: De media's heeft het weer gedaan: laat de baas van de omroep
voorspellingen verbieden.

De dagelijkse dosis dwarsverbanden, tendensen en andere hedendaagse fenomenen.


JP kijkt verder


Nee, écht: nu gaan ze het allemaal anders doen bij de Nederlandse Publieke
Omroep (NPO). Donald Trump heeft Hilversum eigenhandig de ogen geopend. Shula
Rijxman, baas van de NPO, schreef het zelf in de Volkskrant: hebben de media in
eigen land wel voldoende voeling met 'de straat'? Rijxman: 'Ook ik stel mezelf
de vraag of we alle geluiden serieus nemen en laten zien en horen.' Het antwoord
liet zich raden: nee dus.



Rijxman gaat 'het gesprek hierover aan met de omroepen', schreef ze. En: 'Wij
gaan u veel nauwer betrekken bij de keuzes die wij maken.'

Asjemenou.

O, toeval: Jort Kelder gaat voor de NPO een debatprogramma maken waarin 'het
gewone volk' aan het woord komt. Het gewone volk, dan heb je aan rijkenkijker
Kelder precies de goeie.

Maandag spraken op NPO Radio 1 twee mediamensen over de kwestie: Catherine Keyl
en Bert Huisjes. De laatste is baas van WNL, de voorheen 'wakkere' omroep
opgericht door De Telegraaf. Het ging voortdurend over 'de gewone mens'. In
diens ontbijtshows en discussieprogramma's klinken 'rechtse' geluiden, die
voornamelijk neerkomen op veel misdaadnieuws. Ook zijn er commentatoren uit
'rechtse' hoek. Keurige lui, die vrijwel allemaal pretenderen te spreken namens
de 'gewone mens'. De gewone mens zelf valt nergens te bekennen.

'De media's heeft het gedaan': het mantra na de tragische dood van Pim Fortuyn.
Opiniepagina's en alle hoofdstedelijke debatzaaltjes liepen over van spijt en
voornemens, er verschenen deftige rapporten over 'de straat versus de staat'.

Het heeft dus niet geholpen. Wie op een redactievloer komt, waant zich nog
steeds in de vinexwijk. Hartstikke leuke dertigers en veertigers, blank (pardon:
pigmentloos), met sneakers en gebleekte spijkerbroek. Hun blik op de wereld
staat recht voor hun neus op het bureau. Aan het eind van die tunnel staat de
Twitterbron waaruit ze hun gasten vissen.

In Rijxmans 'betoog' - niet veel meer dan een aflaatje - zag ik vooral een
bestuurder op zoek naar draagvlak en dus lijfsbehoud. Achter de belijdenis
sluimert een contradictie: als de media maar voldoende 'gewone mensen' aan het
woord hadden gelaten, dan was dat verwerpelijke populisme wel voorkomen. Of in
elk geval voorzien.

Hoe kon het dat ook onze talkshowtafels vol zaten met 'Amerikadeskundigen' die
de verkiezingsuitslag allemaal fout voorspelden? Niet zozeer door gebrek aan
deskundigheid (al is de titel 'deskundige' op tv zelden een aanbeveling), maar
door de verleiding. De valkuil van de voorspelling. Journalisten moeten niet
voorspellen, ze hebben hun handen al vol aan de dag van gisteren. Shula Rijxman
zou een verbod op voorspellen moeten uitvaardigen. Presentatoren moeten er niet
naar vragen, deskundig is degene die er niet in meegaat.

Vind ik. Maar ik ben ook maar een gewoon mens.

Journalisten moeten niet voorspellen, ze hebben hun handen al vol aan de dag van
gisteren




Bekijk de oorspronkelijke pagina:

LOAD-DATE: 14 November 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              45 of 200 DOCUMENTS



                                 de Volkskrant

                           12 november 2016 zaterdag

'Wat Mark kan, kan ik ook'

BYLINE: TEKST ANTOINETTE SCHEULDERMAN

SECTION: Magazine Interview; Blz. 12, 13, 14, 15, 16, 17, 18, 19, 20

LENGTH: 4830 woorden



HIGHLIGHT: Vragen over zijn persoonlijke leven doen hem blozen. Toch vertelt
Lodewijk Asscher (42) er open over. En hoe hij lijsttrekker van de PvdA wil
worden en vervolgens de eerste minister-president van Nederland die zelf zijn
kinderen naar school brengt. Ja: élke ochtend.


INTERVIEW

Een dinsdagochtend om half negen in het restaurant van het Lloyd Hotel,
Amsterdam. Lodewijk Asscher stapt binnen. Grote man, grote passen. Strak pak,
rode das. Zijn blik is enigszins verwilderd. De vice-premier mag dan met Mark
Rutte de dagelijkse leiding over het land en de zwaarste miljardenbezuiniging
ooit hebben doorgevoerd, zijn drie zonen van 9, 7 en 5 op tijd naar school
krijgen, is een ander verhaal. Terwijl hij neerploft naast zijn voorlichter:
'Even bijkomen, hoor.'

Hoe ziet het ochtendritueel bij de familie Asscher eruit?

'Ik sta om kwart voor zeven op en dan begint de eerste ronde om de jongens
wakker te maken. Daarna douche ik en vervolgens doe ik in al hun kamers de
lichten aan, bij wijze van tweede waarschuwing. Vervolgens spreek ik ze aan op
hun verantwoordelijkheid om op tijd naar school te gaan. Als dat is gelukt,
ontbijten we met z'n vieren. Een vrolijk moment. Vlak voordat we van huis gaan,
komt mijn vrouw er ook bij, elke dag weer beeldschoon. We wonen aan een autovrij
parkje, dus ik wandel de jongens naar school. Om half negen stap ik dan in de
dienstauto naar Den Haag.'

Toen u in 2012 begon op het ministerie van Sociale Zaken en aankondigde uw
kinderen naar school te willen brengen, dachten ze dat u bedoelde: eenmalig.


'Ik herinner me nog goed hoe de secretaresse de agenda erbij pakte en zei: 'Dat
kunnen we zeker een keer faciliteren. Aan welke datum dacht u?' Terwijl ik
bedoelde: élke ochtend. Ze waren gewend aan mijn voorganger Henk Kamp, die toen
al opa was en doordeweeks in Den Haag woonde, dus geen enkele reden had om niet
al om half acht te beginnen - en tot één uur 's nachts door te gaan. Daarom was
ik gespannen hoe het zou vallen. Soms kwam er iemand voorzichtig zeggen dat het
toch wel ingewikkeld was dat ik zo weinig tijd beschikbaar had.'

Wat antwoordde u dan?

'Leer ermee leven. Geef me desnoods wat meer stukken mee, dan lees ik die 's
avonds laat nog. Maar als je eraan gaat toegeven, wordt je agenda steeds voller
gepland en mis je precies dat uur in de ochtend.'

En waarom hecht u zo aan dat uur?

'Vooraf dacht ik: stel dat het kabinet vier jaar blijft zitten, wat nu zo blijkt
te zijn, dan mis ik dus vier jaar een deel van hun ontwikkeling dat ik nooit
meer terugkrijg, als vader. Jongetjes van die leeftijd veranderen nog bijna elke
dag.'

Het is een moderne opvatting van vaderschap, die betrokkenheid.

'Ik doe het niet als statement, ofzo. Het is een keuze; ik geniet er zelf erg
van. Als ik op kantoor kom, zit er wel altijd ergens spuug of tandpasta op mijn
pak.'

Zijn voorlichter, naast hem, knikt: 'Jajaja.' Asscher: 'Waarom zou je in je
leven alleen maar zwart-witkeuzen moeten maken? Óf werk óf privé?'

Vindt u dat de premier van Nederland ook elke ochtend zijn kinderen naar school
kan brengen?

Meteen: 'Tuurlijk. Ja.'

Leent die functie, en eigenlijk ook die van vicepremier, zich daarvoor?

'Ik zou niet weten waarom niet. Als er crisis of spoed is, moet je er zijn.
Natuurlijk. Maar ik vind het raar dat er wordt gedacht dat de politiek héél
anders is dan ander werk. Je moet je best doen en soms is het extreem druk, maar
dat geldt voor veel banen. Ik heb erg moeten wennen aan de snelheid waarmee het
nieuws circuleert. Het zijn heel korte cycli van grote opwinding. Als je daar
midden in zit, ga je denken dat alles wat je zegt heel belangrijk is. Terwijl
niemand op het schoolplein dat relevant vindt: Je bent de gymtas vergeten en leg
dát maar eens uit. Daar staan, houdt mijn relativeringsvermogen in stand en
houdt scherp waar mijn prioriteiten horen te liggen. Ik zou het niet anders
kunnen - en zeker niet anders willen.'

Hij bestelt nog een cappuccino. Zegt: 'Ik heb me wel afgevraagd of mijn aanpak
net zo geaccepteerd zou worden van een vrouw als van mij. Hoewel Melanie Schultz
het ook ongeveer zo doet en mij toen ik begon, adviseerde: 'Regel het meteen,
dan wennen ze eraan.'

Mark Rutte, die geen gezin heeft, rijdt soms 's avonds voor u naar Amsterdam,
zodat hij nog overleg met zijn vicepremier kan hebben.

'Ja. Dat is heel collegiaal van hem. Op die manier kan ik met mijn gezin eten en
daarna zitten we vaak hier in het Lloyd, om zaken door te nemen.'

Het is 1908 als het diamantbedrijf van de Amsterdamse familie Asscher
wereldberoemd wordt. De Britse koning Edward VII krijgt de grootste diamant ter
wereld cadeau en laat deze Cullinan slijpen door de Asschers. De Cullinan II
wordt in de Britse kroon geplaatst.

De overgrootvader van Lodewijk Asscher, Abraham, was ook diamantair en wordt
tijdens de Tweede Wereldoorlog een van de twee voorzitters van de in opdracht
van de nazi's opgerichte Joodsche Raad.

Zelf groeit hij op in een intellectueel gezin: zijn vader Bram is advocaat, zijn
moeder Irene Vonk hoogleraar arbeidsrecht en kroonlid van de Sociaal Economische
Raad. Lodewijk is de oudste van vier kinderen, promoveert in het informatierecht
en is universitair docent en onderzoeker aan de Universiteit van Amsterdam
voordat hij een bliksemcarrière maakt in de politiek. Als 27-jarige wordt hij
raadslid namens de Amsterdamse PvdA, als 31-jarige heeft hij al de belangrijkste
post te pakken: wethouder van Financiën. In 2010 is hij waarnemend burgemeester,
als Job Cohen naar het Binnenhof vertrekt. Zowel in 2006 als 2010 wint hij als
lijsttrekker de Amsterdamse raadsverkiezingen. In 2010 staat zelfs zijn foto in
plaats van het partijlogo centraal op de verkiezingsposters: 'Asscher voor
Amsterdam'. Twee jaar later is het Diederik Samsom die hem overhaalt naar Den
Haag te komen. Voor de post minister van Financiën bedankt hij, Asscher wordt
vicepremier en minister van Sociale Zaken in het kabinet Rutte II.

17 oktober 2016 stelt hij zich kandidaat - slogan: Samen Vooruit - als
lijsttrekker van Samsoms PvdA, de partij die er dramatisch voorstaat in de
peilingen voor de Tweede Kamerverkiezingen op 15 maart 2017.

In uw eerste interview als vicepremier, met Vrij Nederland, zei u: 'Hallo, ik
ben Lodewijk en ik ga u teleurstellen'. Heeft u dat gedaan, denkt u?

'Ja. Er heerste toen een hosannasfeertje omdat ik naar Den Haag ging. Mensen
dachten dat alles in één keer geweldig zou worden.'

De 'Heilige Lodewijk' werd u genoemd, kroonprins, PvdA-wonderboy.

'Terwijl ik in het begin erg mijn best moest doen om Den Haag te begrijpen,
debatten te overleven en alle dossiers tot me te nemen. Sociale Zaken is
interessant, maar kent ook veel technische wetgeving. Bovendien werd de
portefeuille integratie overgeheveld van Binnenlandse Zaken naar mijn
ministerie. Er is toen wel tegen me gezegd: 'We missen de branie van de Lodewijk
uit Amsterdam'.'

En was het voor uzelf een grote overgang?

'Enorm. Toen ik net begon, was er meteen de zorgpremiecrisis waarin het
voortdurend ging over koopkrachtplaatjes. In de lokale politiek héb je geen
koopkrachtplaatjes. De allereerste dag dat ik op het ministerie kwam, werd er
van me verwacht dat ik vóór twaalf uur een brief aan de Tweede Kamer stuurde
over de koopkrachtgevolgen van die zorgpremie. Dus dan moet je zeggen: 'Hoi, ik
ben Lodewijk, iemand hier met verstand van koopkracht?''

Meteen erkennen dat je iets niet beheerst.

'Ja. Dat is moeilijk. En link. Je wordt direct getest. Gelukkig heb ik op dat
moment mijn intuïtie gevolgd.'

Toen u werkzaam was in Amsterdam, zei u: Ik ga niet naar Den Haag. De afgelopen
jaren heeft u steeds gezegd: Nee, ik ga het niet tegen Diederik Samsom opnemen.
Onlangs stelde u zich toch kandidaat als lijsttrekker.

Met een grijns: 'Je ziet een patroon?'

Ja. Wat maakt het dat u steeds van gedachten verandert?

'Het was moeilijk over te stappen van Amsterdam naar Den Haag. Ik liet echt iets
achter, werk dat ik heel leuk vond. Maar ik had niet het gevoel dat ik nee kon
zeggen. Nu is die keuze anders. Als je ziet hoe de PvdA ervoor staat, zou ik het
asociaal vinden om het niet te doen. Dit is vooral persoonlijk een lastig
besluit, omdat het mijn leven voor jaren gaat beïnvloeden.'

Het lijkt me ook lastig omdat u het gaat opnemen tegen de man die u overhaalde
naar Den Haag te komen.

'Dat is zo. Ik vind het niet ethisch te zeggen wat Diederik slecht doet - iets
wat me nu vaak wordt gevraagd. Als iedereen elkaar de hele tijd klein maakt,
krijg je geen fijn beeld van de politiek. Wat scheelt is dat Diederik me zelf
vroeg of ik me kandidaat wilde stellen.'

U hoeft niet te zeggen waar hij slecht in is, u kunt wel zeggen waar u beter in
bent, toch?

'Ik ben een meer normatief, waardengedreven politicus. Ik heb er geen moeite mee
te zeggen wat goed is en wat niet. Dat vinden anderen soms raar.'

U bent regelmatig een moraalridder genoemd.

'Ja. Diederik is meer een pragmaticus. Neem de kwestie Zwarte Piet: Daarin geef
ik duidelijk mijn mening. Zoals ik destijds ook deed toen ik de Wallen liet
schoonvegen. Het grootste deel van Amsterdam was het niet met me eens, maar ze
hadden er wel waardering voor dat ik iets vónd.'

Hoe denkt Diederik Samsom dan over Zwarte Piet?

'Hij heeft aanvankelijk gezegd dat Zwarte Piet zwart is, maar intussen is hij
ook voor verandering.'

Een dag eerder was Halbe Zijlstra te gast in de tv-talkshow Pauw. De
VVD-fractievoorzitter maakte zich kwaad over het besluit van mediabedrijf RTL om
Zwarte Piet voortaan te vervangen door 'Schoorsteen Piet'. Asscher, tegen zijn
voorlichter: 'Wat een onbeschrijflijk zwak optreden van Halbe was dat. Gênante
tv. En dan als ultiem argument je zoon van 8 nemen - kom óp!'

Hij kijkt even naar rechts, zijn voorlichter aan. Zegt: 'Ja, sorry. Maar goed.
Je kunt dus van standpunt veranderen door met mensen te praten over wat zij
voelen. Dat is de manier waarop ik mijn werk wil doen.'

Door de media is veelvuldig voorgerekend dat u er 210 dagen over deed voordat u
het besluit nam partijleider te willen worden. Jeroen Pauw zei: 'Je verwacht van
een man in uw positie dat hij wat sneller denkt'.

'Dat werd een gimmick in de uitzending, ja. Maar ik ben nu eenmaal iemand die
goed weegt voordat hij iets besluit. En waarom zou je in maart al moeten
beslissen wat je in november gaat doen? Daarbij speelden mijn
ontsnappingsfantasieën op. Het idee dat ik óók met mijn gezin in Amerika zou
kunnen gaan wonen. Om daar veel tijd met elkaar door te brengen, veel buiten te
zijn. Je hebt tenslotte maar één leven en daar wil ik zo veel mogelijk uithalen
en van genieten.'

Er werd geschetst dat u voor een tent in Frankrijk met uw vrouw besprak wat te
doen.

'Nou, ik heb er op meer plekken over nagedacht. Maar ook daar, als de kinderen
sliepen en we samen bij zonsondergang spraken over wat we willen van het leven,
de komende jaren.'

Was het een tent die u zelf opzette?

'Nee. Hij stond al, met een bed erin.'

Een luxe tent.

'Ja. Voordat de kinderen kwamen, gingen we ook weleens in een gewone tent. Nu
kiezen we meestal een huisje, bij een boerderij met veel dieren.'

Maar u bent wel van het kamperen?

'Mijn vrouw vooral.'

Ik zag al het beeld voor me van de vicepremier met een rol wc-papier onder zijn
arm...

'Over een regenachtig campingterrein? Er zat ook een soort toiletje bij. Dus er
was weinig spartaans aan.'

Bij kamperende politici krijg je altijd het vermoeden dat ze opzichtig de gewone
man proberen uit te hangen.

'Zoiets moet je niet acteren, dat werkt niet. Het leuke van kamperen vind ik dat
je veel buiten bent. Ik woon in de stad, zit de hele dag in dienstauto's of
kantoorgebouwen met de airco aan. Dan adem ik op vakantie graag frisse lucht
in.'

Hoe belangrijk was de stem van uw vrouw Jildau in het besluit?

'Heel belangrijk. Ik vraag geen toestemming, maar zij steunt me en gunt mij het
beste. Hoe dan ook is het voor ons gezin onrustig. Mijn vrouw heeft ook een
goede carrière.'

Bij De Nederlandsche Bank.

'Daar is ze de baas van een afdeling die intern toezicht houdt op het
functioneren van De Nederlandsche Bank. Een zware, fulltimebaan.'

Hoe ontmoetten jullie elkaar?

'Ik had haar al wel eens gezien toen zij studeerde aan de Universiteit van
Amsterdam en ik er docent was. In 2000 deed ik promotieonderzoek in New York. Ik
woonde in het appartement van de oom van een goede vriend. Het had een lift die
openging in de woonkamer en mijn benedenbuurman was John F. Kennedy junior. Ik
kreeg het gevoel dat ik in een film meespeelde. Jildau was ook in New York, als
uitwisselingsstudent. Een vriend van me zat in diezelfde uitwisseling - zo
leerde ik haar kennen.'

Had u daarvoor relaties gehad?

'Een aantal. Bij Jildau wist ik: één keer in je leven heb je de kans iemand zo
ver boven je niveau te vinden, dus dan moet je er meteen voor gaan.'

Ervaarde u dat zo?

'Ja, zéker. Ze is fantastisch. Waanzinnig mooi, heel slim, geestig en lief.'

De man die toen een dagblad alle kabinetsleden vroeg waar ze op vakantie gingen,
als enige niet braaf antwoordde, maar zei 'dat gaat jullie geen zak aan',
rommelt wat aan zijn das. Mompelt: 'Persoonlijk is dit, zeg. Oké, soit. Maar ik
ga er wel een beetje van blozen.'

Ik sprak een van uw beste vrienden, Frank Prillevitz, u was preses van het
dispuut bij studentenvereniging SSRA, waarvan jullie allebei lid waren. Later
trouwde u hem, als buitengewoon ambtenaar. Hij zei: 'Lodewijk vindt het
belangrijk niet aan de zijlijn te blijven staan. Zijn familiegeschiedenis is
daarin een belangrijke drijfveer.'

'Ik denk dat vooral mijn opvoeding er een rol in heeft gespeeld. Het besef van
een morele plicht om je in te zetten voor anderen en voor de rechtsstaat. Mijn
ouders hebben ons meegegeven dat het niet vanzelfsprekend is dat regels je
beschermen of dat minderheden eenzelfde positie hebben als de meerderheid. Dat
het niet genoeg is achter een ander aan te lopen, maar dat je je eigen morele
oordeel moet vormen. En ja, daar zit zeker een link naar de
oorlogsgeschiedenis.'

De familie van vaderskant is Joods, die van zijn moeder niet. Asschers vader
Bram komt tijdens de Tweede Wereldoorlog als baby in de Hollandsche Schouwburg
terecht, het verzamelpunt voor de deportatie van Joden uit Amsterdam. Brams
ouders worden naar Bergen-Belsen op transport gesteld, maar hij wordt naar
buiten gesmokkeld, in een vuilnisbak verborgen en vervolgens ondergebracht bij
een echtpaar, dat de baby opgeeft als hun eigen kind. Daardoor overleeft hij de
oorlog; maar na 1945 worden zijn onderduikouders vervolgd voor het doen van
valse aangifte van geboorte.

Asscher, cynisch: 'Dat de Nederlandse overheid vond dat zoiets prioriteit moest
hebben, is symbolisch voor hoe er kort na de oorlog werd omgegaan met de
Jodenvervolging en mensen die juist steun en bescherming nodig hadden.'

Het maakt dat hij 'niet veel kan' met 'regels zijn regels'. En: 'In onze familie
werd er altijd op gehamerd dat je iets goeds moest doen voor anderen. Mijn
broertje is advocaat arbeidsrecht geworden, mijn zusjes allebei wetenschapper.
De een houdt zich als psycholoog bezig met pedagogiek, de ander is ethica en
werkt bij de Gezondheidsraad. Mijn keuze voor de politiek was desondanks niet zo
logisch. Ik denk dat mijn ouders trots zijn, maar het ook griezelig vinden dat
ik zo'n openbaar beroep heb. Wat ik over me heen krijg, raakt mijn familie vaak
meer dan mijzelf. Het is soms heel veel drek.'

Die meestal aan uw familiegeschiedenis is gerelateerd.

'De Joodsche Raad wordt er vaak bij gehaald, ja. Gisteren twitterde ik iets over
Zwarte Piet, dan kun je tot drie tellen en ja hoor: daar komen ze.'

Reacties als 'zijn overgrootopa was een Jodenverrader dus het zit in zijn dna,
dat verraden'.

Afgemeten: 'Ongelooflijk treurig.'

In 1941 wordt in opdracht van de nazi's de Joodsche Raad opgericht. Diamantair
Abraham Asscher, overgrootvader van Lodewijk, en professor oude talen David
Cohen, de opa van PvdA'er Rob Oudkerk, worden als voorzitter aangezocht. Om
erger te voorkomen, accepteren ze de positie, maar gaandeweg de oorlog en
ongewild ontwikkelt de Joodsche Raad zich tot een instrument voor vervolging en
deportatie.

Mei 1943 geven de nazi's aan Asscher en Cohen een dwingend bevel binnen 48 uur
een lijst te maken met zevenduizend namen van eigen medewerkers - tot dan toe
waren zij juist vooral gespaard -, die op transport moesten. Asscher weigert,
maar de lijst komt er toch. Uiteindelijk belanden zowel Asscher als Cohen in
Westerbork, en overleven het kamp. In 1947 worden ze gearresteerd vanwege
collaboratie met de nazi's. Er wordt afgezien van strafvervolging, maar Abraham
Asscher maakt het seponeren van de zaak niet meer mee. Hij sterft in 1950,
verbitterd, en laat zich niet op de Joodse begraafplaats maar op Zorgvlied
begraven.

Hoe werd er in uw familie over dit deel van de geschiedenis gesproken?

'Mijn vader heet ook Abraham Asscher, voor hem was het wel iets schaamtevols om
op te groeien met die naam. Aan de ene kant werd hij als Jood geconfronteerd met
antisemitisme, maar ook met het verdriet van Joodse mensen die zijn grootvader
iets kwalijk namen.'

In Joodse gezinnen wordt er vaak óf helemaal nooit óf juist bij elke aanleiding
over de oorlog gesproken. 'Mijn vader heeft er bewust voor gekozen dat wel te
doen en daar ben ik hem dankbaar voor. In veel naoorlogse families gebeurde dat
inderdaad niet en kwamen kinderen later in de knel. Mijn vader kon zelf ook
moeilijk met zijn ouders over de oorlog praten. Bij hen was één kind meegegaan
naar het concentratiekamp, was er eentje - mijn vader - ondergedoken en werden
er na de oorlog nog twee kinderen geboren. Dat op zichzelf was al ingewikkeld
genoeg. De oorlog heeft een grote rol gespeeld in zijn leven, maar hij heeft erg
zijn best gedaan om te zorgen dat het ons niet zou beperken. Het speelt wel een
rol in de liefde die ik voor mijn vader voel, omdat ik zie hoe kwetsbaar hij
moet zijn geweest.'

Vaak kent die tweede generatie een enorm verantwoordelijkheidsgevoel.

'Het jongetje dat alles goed moet maken, uit het verhaal van Ischa Meijer.
Meestal door heel hard te werken - iets wat mijn vader ook deed. Onze hele jeugd
zat hij 's avonds gebogen over een multomap vol jurisprudentie, waarin hij met
een groen pennetje aantekeningen maakte. Ik weet nog dat ik toen tegen hem zei
dat ik nooit advocaat ging worden, omdat ik niet zo hard wilde werken. Daar
herinnert hij me nu nog vaak aan, dat vindt hij zelf ontzettend grappig. Kom ik
bij mijn ouders aanwaaien en zodra ze mijn vermoeide gezicht zien, begint mijn
vader: 'Weet je nog toen...'

Warme blik, de herinnering is hem duidelijk dierbaar. Hij zegt: 'Mijn ouders
hebben ervoor gewaakt de oorlog als een argument voor iets te gebruiken en ik
ben daar zelf ook beducht voor. Het is nogal een morele dooddoener. Maar die
geschiedenis maakt wel duidelijk hoe kwetsbaar een samenleving is. Als jongetje
interesseerde het me al zeer. Aan mijn opa Lodewijk - ik ben naar hem vernoemd -
stelde ik tijdens het schaken vragen. Hij had in Bergen-Belsen gezeten, was pas
laat op transport gezet, ongetwijfeld door het werk van zijn vader bij de
Joodsche Raad. Mijn opa kon alleen in de derde persoon enkelvoud over die tijd
praten. Dan legde hij uit hoe er na de oorlog in Bonn werd onderhandeld over de
herstelbetalingen. Het leek alsof hij een verhaal over anderen vertelde, terwijl
hij er zelf bij was geweest. Die afstandelijkheid was voor hem de enige manier
om het te kunnen bespreken.'

2Doc herhaalde onlangs de documentaire die journalist Hans Knoop maakte over de
Joodsche Raad. Hoe kijkt u daarnaar?

'Ik heb veel over die periode gelezen, omdat ik wilde weten hoe het zat. Ik vind
het pijnlijk om te zien. Het is een deel van mijn identiteit waarmee ik minder
verlegen probeer te zijn dan ik vroeger was, tegelijkertijd wil ik me ook op het
nu richten. Op wat er bijvoorbeeld in Aleppo gebeurt - een soort Guernica.
Daarin moeten we verantwoordelijkheid nemen.'

Korte stilte. 'Laten we op z'n minst zorgen dat we het nu beter doen dan toen.'


Nog een cappuccino. Om hem heen vooral toeristen, langs het ontbijtbuffet. Hij:
'Die geschiedenis helpt me ook niet toe te geven aan mijn ontsnappingsfantasieën
van een mooi leven aan de zijlijn, in de veiligheid van mijn gezin - maar toch
te proberen een rol te spelen.'

U zei net dat het niet genoeg is achter een ander aan te lopen, dat je je eigen
oordeel moet vormen. Is dat meelopen wat uw overgrootvader onbewust heeft
gedaan?

'Je kunt het niet meer achterhalen, maar het is wel een plausibele verklaring.
Als ik de overlevering mag geloven, was hij een trotse, ijdele man die was
gewend in charge te zijn en op die manier pion is geworden in een morbide spel.
De geschiedenis is dubbel over hoeveel schuld hen precies moet worden
geattribueerd, maar zo moet het ongeveer zijn gegaan.'

'Asscher en Cohen konden niet anders dan falen', concludeert Knoop in zijn
documentaire.

'Dat denk ik ook.'

Rob Oudkerk werkte mee aan de documentaire, u niet. 'De relevantie van mijn
opvatting over wat er toen is gebeurd, is beperkt. Ik heb geen overlevering uit
eerste hand. David Cohen was Robs opa, dat is dichterbij. Bovendien: Ik wil er
niet voor weglopen, maar ik zoek het ook niet op. De link naar mijn functie is
er ook niet meteen. Mijn moeder zat in de Emancipatieraad, was achttien jaar lid
van de SER, is PvdA'er: dat is minstens net zo belangrijk voor hoe ik mijn werk
doe.'

U introduceerde de wet Werk en Zekerheid, uw herziening van de arbeidsmarkt.
Vraagt u uw ouders weleens om raad?

'Nee. Ik wil ze niet in verlegenheid brengen; ze zullen niet alles goed vinden
wat ik doe. Mijn moeder heeft beschreven dat het recht op werk meer is dan
alleen een economisch recht. Dat ondernemingen ook een maatschappelijke en
sociale rol hebben. Dat gevoel delen we.'

Uw vriend Frank Prillevitz vertelde hoe trouw en loyaal u bent in
vriendschappen. Toen zijn moeder die in Brussel woonde overleed, stond u de
volgende ochtend meteen op de stoep.

'Ik heb een vaste, kleine club dierbare vrienden uit de tijd dat we studeerden.
Ik ben heel trouw aan hen, maar zij ook aan mij.'

In 2002 leerde u als jong gemeenteraadslid Rob Oudkerk kennen. Jullie deelden
een geschiedenis, kwamen samen in de raad en raakten bevriend. Twee jaar later
moest hij als wethouder aftreden, vanwege zijn prostitueebezoek aan de
tippelzone op de Theemsweg. Politiek liet u hem toen vallen, persoonlijk bleven
jullie bevriend.

'De politieke conclusie was heel duidelijk, hij kon niet meer geloofwaardig
verder. Maar ik vind dat je als mens een ander mens moet blijven zien. Iedereen
maakt fouten.'

Maar toch, juist u, de 'moraalridder', hoe kon u over het idee heen stappen dat
uw vriend een tippelzone bezocht waar vooral zwaar verslaafde, vaak minderjarige
prostituees werkten, die bovendien grotendeels het slachtoffer waren van
vrouwenhandel - iets dat u later zelf met het schoonvegen van de Wallen heeft
willen bestrijden?

'Hij heeft mij er destijds persoonlijk van verzekerd dat hij nooit misbruik
heeft gemaakt van minderjarige vrouwen. En dat hij zich schaamde voor wat hij
had gedaan. Hij is in een openbare functie keihard geconfronteerd met zijn eigen
zwakte. Ik bezag hem natuurlijk anders, maar ook nog als mens. Bovendien vind ik
niet dat ik alles wat ik mezelf opleg, ook van anderen moet verwachten. En de
verwantschap met Rob is anders dan de relatie met mijn beste vrienden.'

Dat maakt het misschien des te makkelijker om iemand te laten vallen.

'Ja. Maar zo zit ik niet in elkaar.'

Hij leunt achterover, er is bijna twee uur verstreken. Nog geen kreukel in zijn
jasje, ook geen tandpastavlekken.

Bent u in het dagelijks leven ook een pakkenman?

'Wat denk jij?'

Ja.

Asscher en zijn woordvoerder beginnen hard te lachen. 'Echt waar? Wie is er nou
in godsnaam in het dagelijks leven een pakkenman? Zulke mensen bestaan toch
niet?'

De woordvoerder: 'Van der Steur?'

Asscher: 'Ard, ja, als je die casual ziet, heeft-ie zijn das iets losser. Maar
ik niet. Het heeft ook grote voordelen: Als ik in trui en spijkerbroek loop,
herkent niemand me.'

Uw vrouw werd onlangs 40, maar wilde dat niet vieren. U stond erop dat ze dat
wel deed en organiseerde een groot feest op Blijburg voor haar. Waarom?

'Omdat we zo veel hebben om dankbaar voor te zijn. Zulke momenten moet je júí­st
vieren.'

Gaf u haar nog iets cadeau?

'Een weekendje New York.'

Waar jullie elkaar hebben ontmoet

. Geschuif op de houten stoel: 'Juist.'

U maakt een beheerste, nette indruk. Ieder mens heeft wel een rafelrandje, maar
er zijn over uw gedrag geen vreemde verhalen bekend.

'Lodewijk is niet van de uitspattingen', zei Frank Prillevitz. 'Dat klopt.'

Bent u wel eens ladderzat geweest?

'Ja, hoor.'

Ook de laatste vijftien jaar?

'Veel minder. Ik leef gedisciplineerd. Ik wil er alles uithalen - dan moet je
wel gezond zijn.'

Geen gekke tics ook?

'Waar dacht je aan?'

Smetvrees, woedeaanvallen zoals de premier?

'Ik rijd een extra rondje door de wijk als op de radio de finish van een
wielerwedstrijd te horen is. Maar in het licht van wat we net over Rob Oudkerk
bespraken, is dat wellicht een wat teleurstellende guilty pleasure.'

Zou u over uzelf zeggen dat u ambitieus bent?

'Ja. Zeker.'

De PvdA heeft al een partijleider, die graag door wil, maar u bent kennelijk zo
ambitieus dat u, in tegenstelling tot veel anderen, toch zegt: í­k wil het doen.


Geamuseerd: 'Ja.'

Als de PvdA de grootste partij weet te worden, wilt u dan ook minister-president
worden?

'Ja, tuurlijk.'

Heeft u daar al vergezichten over?

'Ik heb van dichtbij gezien hoe het is. Dus ja, ik heb er al wel over nagedacht,
hoe dat zou moeten.'

U zag Mark Rutte bezig en dacht: dat kan ik ook.

'Ja.'

Ze bezochten (na elkaar) dezelfde lagere school. Asschers persvoorlichter werkte
eerst vier jaar voor Mark Rutte. Beiden hebben een schizofrene muzieksmaak:
Rutte houdt van Bach en De Toppers, Asscher van Mahler en André Hazes. Het is
bekend dat de twee het goed kunnen vinden, in mei gaven ze op eigen verzoek een
gezamenlijk interview aan de Volkskrant - waarin wederzijds pluimen werden
uitgedeeld.

Nu is het verkiezingstijd en beginnen jullie naar elkaar uit te halen. 'Verraad
aan de middenklasse', noemde u het verkiezingsprogramma van de VVD. Is het dan
raar om vervolgens weer samen te moeten overleggen?

'Nee. Je moet het persoonlijke en zakelijke sowieso niet door elkaar halen. Met
Rutte maak ik er ook grappen over. Gisteren stapte hij bij mij binnen en zei:
'Ik moet nog even 2 euro zoeken om PvdA-lid te worden'. We zitten in dezelfde
wereld, maar verdedigen heel andere belangen. Ik zal de VVD hard aanvallen op
hun programma, maar dat betekent niet dat ik geen respect heb voor Rutte.'

Jullie voerden vier jaar lang gezamenlijk beleid.

'Dus het zou raar zijn om ineens weg te lopen van wat we hebben gedaan. Ik ben
daar juist trots op. Maar wat betreft de arbeidsmarkt wil de VVD nu iets heel
anders dan wat ik in gang heb gezet. Daarbij geloof ik erin dat je een fijner
land krijgt als mensen samen optrekken in plaats van tegenover elkaar komen te
staan omdat iedereen het maar zelf moet zien te rooien. De omgangsvormen worden
steeds schriller, daarover maak ik me zorgen.'

U richt zich op saamhorigheid, mensen die elkaar helpen in geval van nood, de
oude sociaaldemocratische waarden.

'Zeker. Die staan erg onder druk. Nederland moet weer voorop gaan lopen als
gidsland.'

Bedacht u al wat er gebeurt als u op 9 december niet tot lijsttrekker van de
PvdA wordt verkozen?

'Ik heb geen idee wat dan. Allereerst zal ik de partij vragen of ik nog ergens
mee van dienst kan zijn. En anders zien we wel.'

U zou ook zomaar de eerste Joodse premier van Nederland kunnen worden.

'Daar had ik nog niet bij stilgestaan.'

Doet het u iets?

'Ja. Zeker. Het is een mooie gedachte.'

---

CV LODEWIJK ASSCHER

27 september 1974

Geboren in Amsterdam

1992 Gymnasium Sorghvliet (Den Haag)

1995 Propedeuse psychologie, Universiteit van Amsterdam (UvA)

1998 Nederlands Recht, UvA

1998 -2002 Onderzoeker aan het Instituut voor Informatierecht, UvA

2002 Promotie rechtsgeleerdheid (communicatiegrondrechten) aan de Universiteit
van Amsterdam.

2002 -2006 Universitair docent en onderzoeker, Instituut voor Informatierecht

2002 -2006 Lid gemeenteraad Amsterdam en namens de PvdA woordvoerder Financiën

2004 -2006 Fractievoorzitter PvdA Amsterdam en woordvoerder openbare orde en
veiligheid

2006 Boek Nieuw Amsterdam

2006 - 2012 Wethouder Financiën, Onderwijs en Jeugdzaken

2010 Waarnemend burgemeester, boek De Ontsluierde Stad

2010 Voorzitter Wiardi Beckman Stichting, wetenschappelijk bureau van de PvdA

2012 Vicepremier en minister Sociale Zaken en Werkgelegenheid, met portefeuille
Integratie, in kabinet Rutte II

2016 Stelt zich kandidaat als lijsttrekker van de PvdA, voor de Tweede
Kamerverkiezingen op 15 maart 2017

Lodewijk Asscher is in 2005 getrouwd met Jildau Piena, ze hebben drie zoons.
Abel (9), Boaz (7) en Lieuwe (5)

'Als ik op kantoor kom, zit er wel altijd ergens spuug of tandpasta op mijn pak'

'Dit is vooral persoonlijk een lastig besluit, omdat het mijn leven voor jaren
gaat beïnvloeden'

'Een keer in je leven heb je de kans iemand zo ver boven je niveau te vinden,
dus dan moet je er meteen voor gaan'

'Persoonlijk is dit, zeg. Oké, soit. Maar ik ga er wel een beetje van blozen'

'Wat ik over me heen krijg, raakt mijn familie vaak veel meer dan mijzelf. Het
is soms heel veel drek'

'De omgangsvormen worden steeds schriller, daarover maak ik me zorgen'




Bekijk de oorspronkelijke pagina: , , , , , , , ,

LOAD-DATE: 11 November 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              46 of 200 DOCUMENTS



                                 de Volkskrant

                           12 november 2016 zaterdag

Alziend vissenoog

BYLINE: PETER VAN AMMELROOY

SECTION: Sir Edmund; Blz. 55

LENGTH: 397 woorden



HIGHLIGHT: Met de Samsung Gear 360 kan ook Jan Modaal VR-filmpjes maken. Niet
perfect, wel prachtig.


Gadgetdesk



Samsung Gear 360, 360 graden-camera, met mini-statiefje, zonder SD-kaart voor
opslag beelden. € 349,99.

*****

Joseph Griffin werd precies een jaar geleden een kleine internetsensatie toen
video-opnamen van zijn vakantie in Las Vegas op YouTube verschenen. De Ier bleek
per ongeluk de camera al die tijd op zichzelf te hebben gericht. Zoon Evan
monteerde die selfies tot een filmpje van vier minuten dat al negen miljoen keer
is bekeken.



Had Griffin de Samsung Gear 360 bij zich gehad, dan hadden we meer van Vegas
gezien.

De Gear 360 is een camera waarmee je beelden kunt schieten die geschikt zijn
voor vertoning in virtual reality. Het toestel legt je omgeving in 360 graden
rondom vast. Het is alsof je in een bioscoop zit waarvan het beeld je helemaal
omkapselt. Bij een achtervolging in een gewone film zal de camera moeten draaien
als je de achtervolgers wilt zien. In een 360 graden-film draait de toeschouwer
zich gewoon om.

De technologie achter de Gear 360 is bedrieglijk simpel. Samsung heeft twee
fisheye-lenzen met de achterzijden tegen elkaar geplakt. Voor het scheppen van
een virtual reality lijmt software de opnamen van de twee lenzen aaneen.

De technologie is niet perfect. Zo zie je 'naden' op de plekken waar het
blikveld van beide lenzen ophoudt. De twee 15-megapixel-lenzen produceren
beelden in een hoge resolutie (voor de liefhebbers: in 4K). Maar bekeken door
een VR-bril zie je een korrelig beeld omdat je slechts een uitsnede bekijkt van
het bolvormige beeld.

Een bezwaar is dat de Gear 360 het beste werkt in combinatie met een
Samsung-smartphone en Samsung Gear VR-bril, wat de keuze beperkt tot de vijf
toestellen die met de VR-bril werken. Op de Galaxy S6- en S7-modellen kun je een
app installeren waarmee je de camera bedient. Ook van een afstandje - dankzij
Bluetooth zo'n meter of tien. Dat laatste voorkomt dat je net als Joseph Griffin
op elk filmpje in beeld bent.

De bediening is lekker simpel. Binnen een mum van tijd bekijk je je eerste
opname door een VR-bril. Bedenk wel dat fisheye-lenzen een sterk vertekend beeld
geven. Mensen en objecten dichtbij worden reusachtig. Alsof je de wereld bekijkt
in de weerspiegeling van een kerstbal. Het levert malle effecten op.

De VR-filmerij voor consumenten staat nog in de kinderschoenen. Maar de Gear 360
is de beste en betaalbaarste kinderschoen van dit moment.




Bekijk de oorspronkelijke pagina:

LOAD-DATE: 11 November 2016

LANGUAGE: DUTCH; NEDERLANDS

GRAPHIC: Samsung Gear 360

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              47 of 200 DOCUMENTS



                                 de Volkskrant

                           12 november 2016 zaterdag

Donald, net zo gewoon als wij neushoorns

BYLINE: KUSTAW BESSEMS

SECTION: Vonk; Blz. 6, 7

LENGTH: 1699 woorden



HIGHLIGHT: Gaat Donald Trump inbinden nu de winst binnen is? Niets wijst daarop,
stelt Kustaw Bessems. . Sterker nog: onze hang om te doen alsof alles wel
losloopt, is gevaarlijk.


Welk gevaar? - Machtsmisbruik gedijt op sussende woorden

Hoeveel neushoorns zijn er nu? En ziet u dat het er meer worden of niet?

Het was genoeg dat hij een paar obligate zinnen uitsprak over respect voor zijn
verslagen opponente en over het verenigen van het land. Veel journalisten, die
hun taak nu eenmaal invullen als stenograaf voor de macht, noteerden netjes dat
hij verzoenend had geklonken. En presidentieel.

Dat ging over Donald Trump, die anderhalf jaar lang keihard heeft gewerkt om met
leugens, haat en consequente aanvallen op minderheden en de rechtsstaat dat land
juist te verscheuren. Zijn opponente te verwoesten. Hij heeft daarbij zelfs
opgeroepen tot geweld. En dat alles zou nu niet meer zijn dan een zwaar
bevochten campagne als alle andere?

De goede verstaanders hoorden op welke zinnen Trump in zijn praatje de nadruk
legde, welke oprecht klonken en extra applaus kregen. De regering zou nu echt
het volk gaan dienen. De vergeten Amerikanen zouden niet langer worden vergeten.


Onder de goede verstaanders zijn zij die weten dat ze van een vermeende volkswil
het slachtoffer kunnen worden. Mensen in minderheden hebben vaak een scherper
afgestelde antenne voor signalen van uitsluiting, marginalisering en vervolging.
Door schade en schande wijs geworden. Zij lezen de talrijke analyses die stellen
dat Trump 'de gewone man' een stem heeft gegeven en worden zich - opnieuw -
gewaar dat zij die gewone man kennelijk niet zijn.

Minderheden


Dat kan overgevoeligheid zijn, de antenne kan ook té veel oppikken. Maar neem je
het risico? Veelgehoord is dat Trump zich schandalig gedroeg om te worden
verkozen, maar nu gas zal terugnemen of weinig voor elkaar zal krijgen - laten
we afwachten, hoopvol zijn. Alleen: afwachten en hoopvol zijn moet je je kunnen
permitteren. Kan een moslim in Amerika dat? Een zwarte Amerikaan? De ouder van
een Amerikaans kind die zelf geen verblijfsvergunning heeft? Het is bovendien
een merkwaardig soort geruststelling. Als een hetze tegen minderheden electoraal
nuttig was, voelden enorm veel kiezers zich daartoe kennelijk aangetrokken. Het
weerhield ze er in elk geval niet van om op iemand te stemmen.

Is het niet verstandiger er rekening mee te houden dat Trump tot zijn
inauguratie een tactische pas op de plaats maakt? Dat heeft hij vaker gedaan. De
waardering was telkens groot: als een bully eens wat minder vals is, wordt hij
extra lief gevonden.

Minderheden zijn niet heilig. Ze kunnen elkaar het leven zuur maken. Posities
kunnen verschillen. In Nederland zijn moslims over het algemeen een minderheid
in de verdrukking, in Saoedi-Arabië horen ze vaker bij de onderdrukkende
meerderheid. En in de eigen groep kan het er ook gemeen aan toegaan. Maar ik
denk dat voor veel mensen uit een minderheid - of dat nu gaat om seksuele
identiteit, afkomst, geloof, huidskleur of wat ook - niets zo'n dreigende,
angstaanjagende kracht is als een kolkende menigte uit de dominante groep die
zich verenigt in rancune.

Wanneer je daar tekenen van ziet, stel je jezelf vragen: wat gaat er voor mij
veranderen? Is dit nog veilig? Kunnen mijn kinderen hier nog goed opgroeien?
Moet ik handelen? De reacties verschillen vervolgens sterk. Er zijn mensen die
nog harder proberen zich aan te passen, niet op te vallen. Zelfs met de agressor
meebrullen om maar bij de sterkste te horen. Er zijn er die zich uitspreken,
zich militant opstellen. Er zijn er die vluchten.

Wat extra ongerust maakt, is dat Trump een van de machtigste presidenten ooit
zal zijn. Congres en Senaat zullen een Republikeinse meerderheid hebben. En wie
wenste dat in die partij tegenkrachten de schade zouden beperken, moet de hoop
daarop toch zijn verloren. Tijdens de campagne bleef de partijtop Trump steunen,
al gaven ze hem soms een standje voor de bühne. Wie dat zou wensen moet toch
beseffen dat veel Republikeinse volksvertegenwoordigers nu hun zetel mede aan
hem hebben te danken en schatplichtig zijn.

Rechters

Trump geniet presidentiële bevoegdheden die onder zijn voorgangers flink zijn
uitgebreid en hij krijgt de kans om in elk geval één en mogelijk twee
beslissende plaatsen in het Hooggerechtshof te vullen. Het hof dat een laatste
waterlinie zou kunnen zijn tegen iemand met autoritaire ambities.

Vrees voor Trumps benoemingen van hoge rechters staat meestal in verband met
abortus. Hij heeft het evangelische deel van zijn achterban toegezegd dat hij
anti-abortusrechters zal aanzoeken. Maar hij heeft zich hier nooit met veel
verve voor uitgesproken. Dat geldt wel voor andere maatregelen waarbij hij de
rechterlijke macht op zijn pad zou kunnen vinden. Als hij moslims wil weren,
ingeburgerde families wil uitzetten of de persvrijheid wil inperken.

De persvrijheid wil hij inperken door de lasterwetgeving uit te breiden. Daar
zit geen serieuze mediakritiek achter of zorg om de bescherming van burgers:
tijdens verkiezingsbijeenkomsten heeft Trump het publiek telkens opgehitst tegen
de pers. Hij heeft hetzes gevoerd tegen specifieke journalisten. De vierde tweet
na zijn verkiezing richtte zich tegen twee groepen die van hun burgerrechten
afhankelijk zijn: demonstranten en de media. Het is in zijn belang als
leugenaar. Journalisten wijzen het publiek consequent op zijn wangedrag en zijn
ontelbare leugens. Dus moeten ze gedelegitimeerd. Trump kan alleen gedijen als
genoeg aanhangers meer geloof hechten aan zijn verzonnen complotten dan aan
feiten van onafhankelijke media.

Macht

Maar de kiezer kan hem toch afstraffen? Als Trump niet voor meer werk en
welvaart zorgt, zit hij dan over een paar jaar niet met een Democratisch
congres? Zullen zijn handen niet zijn gebonden? Is hij twee jaar daarop dan niet
gewoon weg?

Zo'n redenering gaat ervan uit dat Trump problemen wil oplossen voor zijn
kiezers. Niets wijst daarop. Neem zijn economische plan: hij wil belastingen
enorm verlagen, juist ook voor rijken, én met grote dure infrastructurele
projecten banen scheppen. Ik weet dat veel mensen Trump dom vinden, maar ik denk
dat hij slim genoeg is om te weten dat hij niet zal kunnen leveren.

Wat nu als je van een andere veronderstelling uitgaat? Als je niet klakkeloos
aanneemt dat Trump burgers wil helpen, maar de gedachte verkent dat het hem om
macht op zichzelf is te doen? Zulke mannen bestaan en er zijn wel wat
aanwijzingen dat Trump er een is. Zo zet hij overal zijn naam op, licht hij
anderen op om rijker te worden, liet hij een arts verklaren dat hij fysieke
superkrachten bezit, liegt hij aanhoudend, neemt hij almaar wisselende
standpunten in als hem dat uitkomt, duldt hij geen kritiek, erkent hij nooit een
fout en trapt hij met zichtbaar plezier naar beneden.

Door zijn winst zou je bijna vergeten dat Trump zich niet bereid toonde een
eventueel verlies te aanvaarden; dat hij en zijn team de hele verkiezingsdag
bezig waren het idee van een frauduleuze samenzwering te verspreiden, op grond
waarvan ze een ongunstige uitslag hadden kunnen aanvechten.

Dus zeker weten kun je het niet, maar de kans is aanwezig dat in Trump geen
opofferingsgezinde idealist schuilt.

Dan zijn z'n onhaalbare plannen minder vreemd, want die hoeven niet te worden
uitgevoerd. Ze dienden slechts om macht te verwerven. De tijd en energie die hij
zo bespaart kan hij weer steken in het behouden en vergroten van die macht.
Kijkend naar Trumps staat van dienst zou het voor de hand liggen dat hij dat
doet door zondebokken te zoeken die verantwoordelijk worden gehouden voor het
mislukken van zijn zogenaamde plannen. Twee vliegen in één klap.

Het is slechts een theorie.

Maar om de bal terug te kaatsen: dat met Trump alles uiteindelijk zal gaan zoals
met iedere andere politicus, zoals je nu hoort en leest, is óók slechts een
theorie. En dan nog een die vanaf het begin van zijn kandidatuur dag na dag na
dag is gelogenstraft. Tot nu toe is nog helemaal niets gegaan zoals met iedere
andere politicus. Dus ik vind mijn theorie eerlijk gezegd beter.

Dat de Trump-als-normale-politicustheorie zoveel populairder is, heeft volgens
mij met een diep menselijke behoefte te maken om het eigen leven niet al te zeer
te laten verstoren door extreme gebeurtenissen. De veerkracht van de mens is
befaamd: geen oorlog of natuurramp heeft ooit kunnen voorkomen dat een vorm van
dagelijks leven zijn gang gaat, hoe beperkt ook. Dat is een nuttig instinct op
individueel niveau: zo overleef je. Maar op collectief niveau kan het schadelijk
zijn: als er gevaar dreigt en iedereen normaliseert dat, wie doet er dan wat
tegen?

Er treedt ook een gek fenomeen op: hoe groter het gevaar, des te meer moet je
ertegen doen. Des te hoger is dus de drempel om tot handelen over te gaan.
Oftewel: hoe groter het gevaar, des te passiever de reactie.

Journalisten zijn net mensen, weten we tegenwoordig, dus die doen vaak ook mee
aan dat normaliseren. En daarmee laten ze hun publiek ontspannen.

Rhinocéros

Van jongs af aan heb ik altijd willen weten: hoe konden mensen het ooit zover
laten komen? Ik kende altijd mijn familiegeschiedenis. Ik wist wat een geluk de
overlevenden hadden gehad. Met dank aan de Amerikanen trouwens - zouden die
vandaag de dag nog komen?

Mijn moeder haalde vaak het absurdistische toneelstuk Rhinocéros aan, van Eugène
Ionesco. In dat stuk veranderen dorpsgenoten van de hoofdpersoon Bérenger een
voor een in neushoorns. Hij is de enige die hiervan de waanzin en rampzalige
gevolgen inziet. De neushoorns zijn niet meer te bereiken, die leven in hun
parallelle werkelijkheid. In hun filter bubble, zou je nu misschien zeggen. Maar
meer indruk maken in het stuk zijn vrienden, zijn geliefde: allemaal houden ze
relativerende praatjes. Om uiteindelijk stuk voor stuk zelf in zo'n beest te
veranderen. Totdat slechts Bérenger overblijft.

De hang om te doen of alles normaal is, of alles wel losloopt. Zo kon het
gebeuren.

We zijn nu zover niet als toen, dat weet ik en hoeft niemand me in te wrijven.
Ik ben ook prima op de hoogte van het taboe op de historische vergelijking. We
zien alleen wel dat mechanisme in werking, volop en van dichtbij.

Afwachten en hopen moet je je kunnen permitteren. Kunnen moslims in de VS dat,
of zwarten?

Ik wilde altijd weten: hoe konden mensen het ooit zover laten komen. We zien nu
hoe het werkt




Bekijk de oorspronkelijke pagina: ,

LOAD-DATE: 11 November 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              48 of 200 DOCUMENTS



                                 de Volkskrant

                           12 november 2016 zaterdag

Verklaren

BYLINE: MELLE RUNDERKAMP; SIMON HENDRIKSEN

SECTION: Vonk; Blz. 7

LENGTH: 542 woorden


Column - De Betrouwbare Mannetjes


De witte vrouwen hadden hun sisterhood half op de weg ingeparkeerd, veel
latino's waren toch voor een medeverkrachter gegaan en de zwarte mannen bleken
te lui om even vijf uurtjes in de rij te gaan staan voor het enige plaatselijke
stemlokaal. De media waren ziende blind geweest. Of wat dacht je van die
peilingen? Oioioi. Komt ook door Facebook. Iedereen wordt voortdurend in zijn
eigen gelijk bevestigd. En zij was natuurlijk precies de verkeerde kandidaat.



Achteraf was het allemaal zo goed te verklaren. En omdat je niet de slechte
verliezer wilt uithangen, lieten we de vraagtekens bij de rol van de Russische
inlichtingendiensten en de FBI maar achterwege. Ondertussen was in de op
primetime gestreamde bedrijfskantine van de NPO wel duidelijk wat de doorslag
had gegeven: de witte man. Eindelijk had-ie zich over de bezwaren van een
racistische, seksistische, islamofobe beroepsleugenaar heen durven zetten en
afgerekend met de zo gewantrouwde politieke elite.

Experts kwamen uit hun enclaves om het ongenoegen van deze exoten te duiden. Bij
DWDD namen Bas Heijne en Lodewijk Asscher het onbehagen onder de loep. Lodewijk
begreep ze heel goed, die boze burgers. Bas vond anders dat dat begrip tot nu
toe verdomd weinig had opgeleverd. 'Pechvogels' noemde Charles Groenhuijsen ze
bij Pauw. En Wierd Duk, ongekroond leider van de expeditie, had het ons allemaal
al veel eerder verteld. Als we nou eens uit onze bubbel zouden komen, hadden we
de woede van de gewone man uit Wisconsin kunnen proeven. Hoeveel PVV-stemmers
ken jij eigenlijk? Dan kan je het wel hebben over racisme dit, antisemitisme
dat, geweldsverheerlijking zus, persbreidel zo, vrouwenhaat en weet ik veel wat
allemaal, wat écht belangrijk is, is dat die mensen die hier al sinds 2002 in
ons oor staan te tetteren, eindelijk eens gehoord worden.

De schrik mocht er goed in zitten, door het op onszelf te betrekken leek het
weer een beetje overzichtelijk. Dit kenden we, hier konden we wat mee. En wat
Amerika betreft, daar had Leon de Winter de volgende avond gelukkig nog wat
geruststellende woorden over, en die heeft daar gewoond. Die muur, dat ging heus
niet door. En dat verbod op moslims zou wel loslopen. Kijk die knotsgekke Trump
nou, met zijn eigen 757 vliegt-ie van zijn gouden naar het Witte Huis.
Schitterend toch? Echt Amerikaans. Begrijpen we hier niet.

Ondertussen stapelen de meldingen van openlijk racisme zich op. Een notoire
antisemiet wordt genoemd als Chief of Staff en incompetent gebleken vriendjes
krijgen zware ministersposten. Mocht u inmiddels hopen dat het allemaal wel
meevalt en hij zijn toon zal matigen: tot nu toe deed hij er bij iedere
politieke promotie een schepje bovenop. Het spijt ons. Zelfs de Betrouwbare
Mannetjes kunnen niet voor de broodnodige relativering zorgen. Wij weten ook
niet wat er de komende vier jaar staat te gebeuren. Maar zoals het nu gaat,
vrezen we dat het achteraf allemaal goed te verklaren zal zijn.

Voor de komende week adviseren wij u de volgende mening:

Maar nog even over Jacques Monasch.

Veel plezier van uw nieuwe mening!

Betrouwbare Mannetjes Melle Runderkamp en Simon Hendriksen op Twitter:
@Betmannetjes

Lodewijk begreep ze heel goed, die boze burgers




Bekijk de oorspronkelijke pagina:

LOAD-DATE: 11 November 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              49 of 200 DOCUMENTS



                                 de Volkskrant

                           12 november 2016 zaterdag

Blind geeft Appiehappies kans

SECTION: Sport; Blz. 44

LENGTH: 373 woorden



HIGHLIGHT: Exclusief


Veel Nederlandse voetballers houden rekening met een oproep voor Oranje nu het
elftal van Danny Blind is getroffen door een blessuretsunami. Dat blijkt uit een
rondje lang de velden van HNS. Bij Kozakken Boys 2 heeft spits Barry Blij (33)
de zondag al vrijgehouden. 'Ik leg ze er dit seizoen lekker in, dus de mobiel
staat aan', aldus Blij. 'Blind hoeft maar te bellen. De schoentjes zijn
gepoetst!'



Verwacht wordt dat de blessuregolf in het weekeinde zal aanhouden. Mogelijk zal
Blind op zondagochtend nog spelers oproepen of zelfs in de rust nog een paar
invallers bellen. Op de camping van de stad Luxemburg staat het vol met
potentiële internationals. 'Hij heeft mijn nummer', aldus Beer Koppejan, de
dynamische 10 van zondag-derdeklasser Vriendenschaar. 'En ik ben echt niet te
beroerd om op de bank te beginnen.'

Verschillende analisten zien de problemen van Blind als 'een kans om het voetbal
weer bij de gewone man te krijgen'. 'Er is een grote kloof ontstaan tussen de
voetbalelite en het gewone voetbalvolk', aldus Fons Huis (broer van). '80
procent van al het voetbaltalent is in bezit van 1 procent van de spelers. Dat
leidt tot grote woede, vooral onder witte mannen die stijf rechts zijn. Er komt
een moment dat het witte ongenoegen overkookt. Dat moet je voor zijn. Danny
Blind zegt: jij hoort er ook bij. Dat is goed. '

Laatste man Hollie Zijweg van zaterdag-tweedeklasser Broekster Boys kan zondag
niet. 'Mijn moeder is jarig, dat heb ik Blind ook laten weten. Ik had er graag
bijgeweest, maar ze wordt 60 en kwakkelt al een tijdje. Maar de volgende keer
ben ik beschikbaar.'

Voetbalfilosoof Cock Zandman denkt dat Blind op de juiste weg is. 'Hij ziet de
gewone hardwerkende Hollandse voetballer weer staan. Die is in de problemen
gekomen door de mondialisering, waardoor er opeens allerlei Poolse en Syrische
bijgoochems in het eerste zitten. Dat leidt tot frictie. Ik denk dat Blind heel
populair zal worden.'

Tijdens een persconferentie meldde Blind gisteren nieuwe blessures. 'Ik ben op
zoek naar het telefoonnummer van Frits Flinkevleugel. Behalve de te lang
genegeerde Appiehappies mogen we ook onze ouderen niet vergeten. Ik zeg: Make
Oranje Great Again.'

oranje great again




Bekijk de oorspronkelijke pagina: ,

LOAD-DATE: 11 November 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              50 of 200 DOCUMENTS



                                 de Volkskrant

                           12 november 2016 zaterdag

Welk pad kiest Trump?

BYLINE: KOEN HAEGENS

SECTION: Ten Eerste; Blz. 8, 9

LENGTH: 1285 woorden



HIGHLIGHT: 'We hebben een groots economisch plan', kondigde Donald Trump in zijn
overwinningsspeech aan. Wat houdt zijn 'trumponomics' in? De nieuwe president
van Amerika kan twee kanten op.


Route 1



Trump blijkt een doodgewone, spilzieke conservatief

Vergeet het gepraat over Trump als kandidaat van de aan lager wal geraakte
globaliseringsverliezers. De arme Amerikanen stemden dinsdag in meerderheid op
Hillary Clinton. Trump kreeg de massale steun van de blanke middenklasse en de
rijken.

Daar hadden zij alle reden voor. Eén van de beloften van Trump waarvoor brede
steun bestaat in zijn Republikeinse partij, is een forse verlaging van de
belastingen. Iedereen zal profiteren, maar de hoogste inkomens het meest. Ook
bij het bedrijfsleven kan de vlag uit. Als het aan Trump ligt, zakt de
Amerikaanse variant op de vennootschapsbelasting van 35 naar 15 procent.



Van de opstand van de gewone man - 'Main Street' tegen Wall Street - blijft
weinig over. Belangrijke hervormingen van de financiële sector dreigen te worden
teruggedraaid. Nieuwszender CNBC berichtte donderdag zelfs dat de naam van Jamie
Dimon, de machtige CEO van zakenbank JP Morgan, genoemd is als minister van
Financiën.

Trumps kritiek op vrijhandel blijkt in dit scenario slechts een electoraal
sausje. Vergelijkbaar met Bush jr. die met zijn compassionate conservatism
christelijke solidariteit predikte. Zelfs de miljardeninvesteringen, Trumps New
Deal, in de Amerikaanse infrastructuur kunnen best acceptabel zijn voor rechts
Amerika. De vastgoedmagnaat mikt op privaat-publieke samenwerking. Bedrijven
nemen dan een aanzienlijk deel van de financiering op zich. In ruil daarvoor
mogen zij, bijvoorbeeld, tol heffen. Over milieuregels wordt niet moeilijk
gedaan. Dat biedt tal van kansen voor investeerders, bouwbedrijven en
projectontwikkelaars - mensen zoals Trump.

De grote vraag is natuurlijk hoe de nieuwe president dit gaat betalen. Zelf
meent hij dat de belastingverlagingen 'slechts' 4.400 miljard dollar kosten.
Onafhankelijke berekeningen gaan uit van het dubbele. Hoe dan ook komt het erop
neer dat Trump zijn riskante persoonlijke investeringsstrategie - steek je in de
schulden, bouw luchtkastelen als een Taj Mahal-casino, en hoop dat het goed gaat
- over heel Amerika uitrolt. 'Het tijdperk van Amerikaanse begrotingsdiscipline
kan weleens op zijn laatste benen lopen', voorspelt de Financial Times.

En nieuwe recordschulden, dat is nou precies wat Trumps partijgenoten ní­ét
willen. Maar conservatief Amerika koestert van oudsher een dubbele standaard als
het om big government gaat: zolang de extra overheidsuitgaven ten goede komen
aan rechtse hobby's, kraait er geen haan naar.

Dus krijgt ook het Amerikaanse leger meer geld, onder meer voor 42 nieuwe
oorlogsschepen. En misschien dwingen al die schulden Trump wel een andere
Republikeinse wens te vervullen: bezuinigingen op sociale zekerheid en medicare.


Dat klinkt vertrouwd. Niet voor niets regent het vergelijkingen met
Republikeinse voorgangers als Ronald Reagan. Ook die werd niet geboren als de
neoliberaal die wij ons herinneren. 'Ronald Reagan was niet altijd Ronald
Reagan', merkte Arthur Laffer, een van de weinige gezaghebbende economen die
Trump openlijk steunde tijdens zijn campagne, onlangs op. 'Hij moest zich
ontwikkelen tot Ronald Reagan.'

Als het aan Laffer ligt, herhaalt de geschiedenis zich. Sinds de bankencrisis
van 2008 is veelvuldig het einde van het neoliberalisme voorspeld. Misschien is
dat waar, maar onder aanvoering van Donald Trump neemt de door hem zo verfoeide
elite nog één keer de gelegenheid te baat om zich onbeschaamd op het buffet te
storten.

Die rekening komt morgen wel.


Route 2

De Trump-revolutie dendert voort

Het jaar 2016 is het nieuwe 1979. Toen was het Margaret Thatcher, met in haar
slipstream Ronald Reagan, die brak met de economische orthodoxie. Nu zet Donald
Trump de oude vormen en gedachten bij het vuilnis. Voorbij is het liberale
tijdperk van globalisering en vrijhandel, van neoliberalisme. We staan aan de
vooravond van een radicale ommezwaai.

Dit is de Donald Trump zoals we hem uit zijn verkiezingscampagne kennen.
Radicaal en nationaal. Alles waarvan het financieel-economische establishment nu
nog hoopt dat het retoriek is, bedoeld om zijn achterban in de Rust Belt te
plezieren, blijkt hem bittere ernst te zijn.

Zoals de muur langs de grens met Mexico. Of de ongeveer 11 miljoen illegale
migranten die Trump het land wil uitzetten. Dat is een aanzienlijk deel van de
Amerikaanse beroepsbevolking. Het resultaat: de lonen aan de onderkant van de
arbeidsmarkt gaan omhoog, de werkloosheid omlaag. Zijn kiezers zullen tevreden
zijn.

Leidt dat tot gierende inflatie, zoals bijvoorbeeld kredietbeoordelaar Moody's
voorspelt? Elk nadeel heeft zijn voordeel: geldontwaarding maakt het stukken
makkelijker voor Trump om de biljoenenschuld die hij zal opbouwen, af te
betalen.

Ook als het om vrijhandel gaat, doet Trump in dit scenario geen water bij de
wijn. Hij heeft al aangekondigd opnieuw te willen onderhandelen over het
Nafta-verdrag. Gaat Mexico niet akkoord met zijn nieuwe, strengere voorwaarden,
dan is hij bereid het hele akkoord op te blazen. Hetzelfde geldt voor andere
vrijhandelsverdragen, van TPP in Azië tot TTIP met Europa. Internationale
milieutoppen, zoals onlangs in Parijs, behoren sowieso tot het verleden.

Nog een voorstel uit zijn campagne: een importheffing van 45 procent op Chinese
producten. Amerikanen die voorheen 500 dollar betaalden voor een laptop uit
China, zijn voortaan 725 dollar kwijt. Zulke maatregelen bevestigen een trend
die al langer rondwaart op het economische wereldtoneel: de terugkeer van het
protectionisme. Aan Trump de primeur om definitief te breken met de liberale
principes van de Washington Consensus. Die bepaalde dat de 'bescherming van
binnenlandse industrieën tegen buitenlandse concurrentie', zoals de architect
hiervan het omschreef, een economische doodzonde was.

Voor Trump is het juist een zegen. Daarmee sluit hij aan bij een oude
Amerikaanse traditie. Neem de Republikein William McKinley, president van 1897
tot zijn liquidatie door een anarchist in 1901. Hij roemde het protectionisme
als het 'grootse, meesterlijke, triomferende Amerikaanse principe'. Het was 'de
sleutel tot onze economische voorspoed, de stut onder de Amerikaanse schatkist'.


Dat valt te hopen voor president Trump. Hij heeft zijn aanhang 25 miljoen nieuwe
banen in het vooruitzicht gesteld. De economische groei moet onder zijn bewind
bijna verdubbelen, naar 4 procent. Van het buitenland zal al die extra
economische activiteit niet komen. Het ligt voor de hand dat de rest van de
wereld, in reactie op het Amerikaanse protectionisme, ook zelf handelsbarrières
gaat opwerpen. In de nieuwe, Trumpiaanse economie is het ieder land voor zich.

De Fransen hebben er al langer een hevig bediscussieerde term voor:
'demondialisering'. Trump zou de eerste zijn die de daad bij het woord voegt.

Macht in de Fed

Trump wordt de eerste president die al binnen anderhalf jaar de Amerikaanse
centrale bank Fed naar zijn hand kan zetten. Liefst vier van de zeven zetels
binnen het hoogste bestuur zijn of komen vacant. De verwachting is dat hij die
kans niet laat liggen, omdat hij zich buitengewoon kritisch heeft uitgelaten
over zowel het rentebeleid als het monetaire verruimingsbeleid van de Fed. In de
board of governors van de Fed zijn nu al twee vacatures, omdat de Republikeinse
meerderheid in de Senaat de benoeming van de kandidaten van Obama heeft
geblokkeerd. Trump, die wel een meerderheid in de Senaat heeft, kan daardoor al
meteen twee van zijn maatjes benoemen. In februari 2018 lopen de termijnen van
de huidige voorzitter Yellen en de vicevoorzitter Fisher af. Vrijwel zeker
zullen die ook worden vervangen door Trumpianen.

Protectio-nisme is de sleutel tot economische voorspoed

Ronald Reagan was ook niet altijd Ronald Reagan




Bekijk de oorspronkelijke pagina: ,

LOAD-DATE: 11 November 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              51 of 200 DOCUMENTS



                                 de Volkskrant

                           10 november 2016 donderdag

The Ronald

BYLINE: DOOR ROB VAN SCHEERS

SECTION: V Opening; Blz. 10, 11

LENGTH: 830 woorden



HIGHLIGHT: Een in de media voor gek versleten outsider als president? Dat zagen
we eerder.


Trump in de popcultuur - MEDIAGESCHIEDENIS RONALD REAGAN


Het establishment is verbijsterd, The New York Times voorop. Kunnen we Donald
Trump als president wel serieus nemen, een man die in zijn jeugd afwisselend
Clint Eastwood, James Bond en Playboy's Hugh Hefner wilde zijn? Een politieke
buitenstaander, zonder lange mars door de instituties. Eerder een showman.



Behalve dat het wel zal moeten, roepen dit soort vragen natuurlijk ook
herinneringen op aan een B-acteur die het schopte tot het Witte Huis: Ronald
Reagan (1911-2004), de veertigste president van de Verenigde Staten. Weliswaar
was hij tussen 1967 en 1975 gouveneur van Californië geweest, en had hij al
eerder bestuurlijke ervaring opgedaan als president van de Screen Actors Guild,
hij bleef toch die man van ongeveer 75 zo goed als vergeten matige speelfilms.

Dat hij in 1980 toch van Carter zou winnen, kwam deels doordat hij tijdens zijn
campagne het tij mee had. De Verenigde Staten verkeerden in een recessie en
waren mentaal verwond door het roemloze aftreden van Richard Nixon, zijn
vice-president en opvolger Gerald Ford die voornamelijk van vliegtuigtrappen
viel.

Ook het daaropvolgende bewind hielp niet mee. Jimmy Carter was zwaar beschadigd
door de 444 dagen durende gijzeling (van 1979 tot 1981) van 52 medewerkers van
de Amerikaanse ambassade in Teheran - het werk van Khomeini-aanhangers. Carter
had hun toorn gewekt door de verdreven sjah van Perzië toe te laten in de
Verenigde Staten. Deze oude bondgenoot was op zoek naar medische zorg voor zijn
ongeneeslijke ziekte. Een poging om de gijzelaars te bevrijden mislukte
jammerlijk en Carter verloor de verkiezingen.

Maar Reagan had misschien nog wel een doorslaggevender geheim wapen, dat in het
onbenoembare gebied ligt waar ook Trump in opereert: charisma. In Reagans geval
was dat zijn stemgeluid.

Frank Sinatra is The Voice, maar Reagan kon er ook wat van. Niet voor niets was
hij zijn loopbaan ooit begonnen als sportverslaggever; hij verstond de kunst van
de stembuigingen en het hanteren van de juiste dictie. Daarmee wist hij tijdens
zijn praatjes, meer nog voor de radiomicrofoon dan op televisie, precies de
juiste intimiteit mee te geven. Zoals ze wel van volkszangers zeggen: het lijkt
alsof hij dit lied speciaal voor mij zingt. Bovendien deed The Great
Communicator zich nooit voor als de intellectueel die hij inderdaad niet was,
maar als man van het volk, met volkse humor bovendien. Hij had een pesthekel aan
overheidsbemoeienis (doet het goed in Amerika) en toonde een onverbeterlijk
optimisme (konden ze wel gebruiken na alle doem uit de jaren zeventig). Tegen
het einde van zijn tweede termijn scoorde hij een zogeheten approval rate van 63
procent, bijzonder hoog voor een zittend president.

Maar er is nog een andere overeenkomst met Trump: hij werd óók breeduit gehaat
en bespot. Vooral in Europa, waarin gegniffeld werd over zijn spiekbriefjes (het
geheugenverlies had al ingezet) en zijn onbenullige showbizzverleden, dat later
nog de weg zou plaveien voor politieke fenomenen als Arnold Schwarzenegger
(gouverneur van Californië) en showworstelaar Jesse Ventura (gouverneur van
Minnesota).

Europa was bovendien ook toen behoorlijk gepolariseerd, waardoor je óf linksig
deugde óf meteen een fascist was - dit alles in de tijd van de kruisraketten.
Reagan viel met zijn als bruut ervaren Reagonomics (snoeien in
overheidsuitgaven, minder belasting, het bevoordelen van rijken met het idee dat
dat de economie aanjaagt) voor deugend Europa in de laatste categorie - zoals
hem min of meer werd toegebeten in Simply Reds hit Money's Too Tight to Mention.


Maar vooral was er een wijdverbreid beeld van Reagan als verstrooide,
hersenloze, trigger happy gek met zijn hand aan de rode knop, gepopulariseerd
door de Britse satirische poppenprogramma Spitting Image. In een clip die
Spitting Image maakte voor popgroep Genesis (Land of Confusion) haalt een
verstrooide Reagan de knoppen voor 'nurse' en 'nuke' door elkaar.

In een geweldige andere sketch zou de echt bestaande Larry Speaks de achternaam
'Speakes' hebben zodat Reagan kon onthouden wat diens functie was
(woordvoerder).

Gezien dat met satirische agressie verbreide beeld van de idioot is de
geschiedenis daarna opmerkelijk vriendelijk voor Reagan geweest. Ondanks de
nodige faux pas als het Iran-Contra-schandaal, zijn plannen voor een
ruimteschild en het oplopende begrotingstekort werd hij na zijn aftreden alleen
maar populairder. Hij werd geroemd als de man die de gevreesde Sovjet-Unie liet
imploderen, al is dat wat te veel eer, want het Sovjetrijk stond toch al op
instorten, zo wist Gorbatsjov ook wel. En vooral: Reagan zou de laatste echte
president van de gewone man zijn geweest, de vriendelijke grote communicator.
Bekijk of beluister beeld en geluid uit de jaren tachtig, zie de woede en je zou
het nooit hebben gedacht.

The Great Communicator deed zich nooit voor als een intellectueel, maar als een
man van het volk




Bekijk de oorspronkelijke pagina: ,

LOAD-DATE: 10 November 2016

LANGUAGE: DUTCH; NEDERLANDS

GRAPHIC: Ronald Reagan in 1945.
President Reagan in 1984, op bezoek bij Margaret Thatcher.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              52 of 200 DOCUMENTS



                                 de Volkskrant

                            9 november 2016 woensdag

De revolutie van de gewone man

BYLINE: DERK JAN EPPINK

SECTION: Opinie en Debat; Blz. 29

LENGTH: 805 woorden


column


De geest van revolutie waart door de westerse wereld, de revolutie van de gewone
man. Waar Brexit een aberratie leek van eigenwijze Britten, kreeg die tijdgeest
ook voet aan de grond in Amerika. Volgend jaar mei zijn er Franse
presidentsverkiezingen; ook daar dreigt electorale opstand. De gewone man heeft
er genoeg van. Massale immigratie bedreigt zijn leefwereld; globalisering zijn
bestaanszekerheid; het establishment zijn eigenwaarde.



Peter Thiel is miljardair in Silicon Valley, 'Duits Amerikaan', gay en
Trump-supporter. Een ongebruikelijke combinatie. In de National Press Club in
Washington DC zette hij zijn standpunt uiteen: 'The Heartland is bleeding'. De
babyboomers teren op kleine spaartegoeden. Bij de ziekteverzekering Obamacare
gaan premies omhoog en de dekking omlaag. Onder jongeren veroorzaken hoge
collegegelden levenslange studieschulden, zonder uitzicht op een goede baan.
Verarming slaat toe tussen Wall Street en Hollywood.

Democraten zijn voor immigratie. Gevolg: lage lonen. Democraten en Republikeinen
zijn voor globalisering en vrijhandel. Gevolg: in de Amerikaanse industrie
daalde sinds 2000 de werkgelegenheid met 33 procent. Bijna 6 miljoen banen weg.
Thiel wees op de oorzaken van Trump. Intellectuele eerlijkheid gebiedt te zeggen
dat de linkse cineast Michael Moore die oorzaken ook ziet. Hij komt dan ook uit
Flint in Michigan waar de auto-industrie verdween en het drinkwater is
vergiftigd met lood.

De drieschaar - anti-immigratie, antiglobalisering en anti-establishment - die
de Brexit veroorzaakte, is geen eendagsvlieg. Dezelfde factoren splijten de
Verenigde Staten. Trump, aanvankelijk weggehoond als buitenstaander, leidde
eigenlijk een anti- establishmentbeweging. Hij deed een vijandige overname van
het Republikeins platform en beraamde daarna een inbraak in het Democratisch
electoraat. Vooral in de Rust Belt, het 'Wallonië van Amerika' met staten als
Ohio en Michigan.

Democratische leiders lieten, net als Europese socialisten, demografie voorgaan
op sociologie. Via de voordeur haalden ze nieuwkomers binnen, als nieuw
electoraat. Tegelijk joegen ze de arbeidersklasse eruit via de achterdeur. Als
de oude, trouwe kiezers klaagden, kregen ze te horen dat ze racisten waren.
'Witte mannen.'

Ze zouden sowieso snel uitsterven. Trump ving dit Democratisch kiezersvolk op.
Hij wilde Amerika's politieke landschap hertekenen en de Trump-trein raasde door
de Rust Belt.

Politieke correctheid werkt niet meer als zweep voor groepsdenken. 'Seksist,
racist, fascist' werden dode letters van culturele elites. De media,
onderaannemers van het establishment, werden de 'leugenpers'. Het paternalisme
van gevestigde media vervangen door de rebellie van sociale media.

Dit doet in Europa denken aan revolutiejaar 1848 toen burgers zich verzetten
tegen autocratische elites van onderling verweven koningshuizen. Het was de
revolutie van de burgerij. In de Frankfurter Paulskirche verzamelde zich zowaar
een parlement. Het bestond uit nogal veel professoren, wat de besluitvorming
niet ten goede kwam. Daarom de gevleugelde woorden: 'Dreimal 100 Professoren,
Vaterland du bist verloren'.

Revoluties zijn slecht voor de gemoedsrust; voorkomen is beter. Koningshuizen
die zich destijds met paternalisme verzetten, zijn geschiedenis. Koning Willem
II werd op slag van conservatief liberaal. De Oranjes overleefden. België, toen
een moderne staat, deporteerde Karl Marx die het Communistisch Manifest had
geschreven in het Brusselse Maison du Cygne, nu een restaurant voor de gegoede
burgerij.

De Franse geest is altijd rijp voor revolutie. Net als Brexit en de Amerikaanse
verkiezingsstrijd werkt er de drieschaar met uiteindelijk een binaire keuze in
de tweede ronde van de presidentsverkiezingen. Het Franse sentiment tegen
immigratie is immens. Globalisering is volksvijand. Parijs, het machtscentrum,
wordt door 'la France profonde', het gewone Frankrijk, diep gewantrouwd.

Marine Le Pen, leider van het Nationaal Front, is beter gepolijst dan Trump en
heeft zelfs politieke vadermoord gepleegd op vader Jean-Marie om haar partij te
fatsoeneren. Het Nationaal Front staat sterk, zowel in het noorden, het zuiden
en het oosten, met Straatsburg als bolwerk.

Le Pen kan in een eerste ronde al ver komen als er een veelheid aan kandidaten
is. Versnippering maakt haar veruit de grootste. In de tweede ronde volgt de
keuze uit de eerste twee. Le Pen versus Sarkozy? Zal links Frankrijk stemmen
voor de verafschuwde 'Sarko' of zal het thuis blijven? Zal in de ultieme
tweestrijd burgerlijk rechts stemmen voor opnieuw een socialistische president,
of thuis blijven? Le Pen heeft een sterk gemotiveerde aanhang en de
thuisblijvers kunnen haar, onbedoeld, president maken.

Als de 'revolutie van de gewone man' toeslaat in Frankrijk heeft Europa een
majeur probleem.




Bekijk de oorspronkelijke pagina:

LOAD-DATE: 8 November 2016

LANGUAGE: DUTCH; NEDERLANDS

GRAPHIC: Derk Jan Eppink  is senior fellow bij het London Policy Center in New
York.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              53 of 200 DOCUMENTS



                                 de Volkskrant

                            9 november 2016 woensdag

President Trump geeft haat schijn van legitimiteit

BYLINE: MICHAEL PERSSON

SECTION: Ten Eerste; Blz. 4

LENGTH: 675 woorden



HIGHLIGHT: De witte proteststem heeft toch luider geklonken dan de opiniepeilers
dachten te horen. Het is de vraag of president Trump er echt naar gaat
luisteren.


Met de onverwachte verkiezingswinst van Donald Trump heeft het witte ongenoegen
Amerika in de greep gekregen. De Amerikaanse proteststem heeft luider geklonken
dan de politieke peilers dachten te horen - het is dus toch het Brexit-scenario
geworden. Het is de verdienste van kandidaat Trump dat hij dat ongenoegen als
eerste gesignaleerd en gekanaliseerd heeft. Nu is de vraag of president Trump er
echt naar gaat luisteren.



Zijn beloften vertonen veel tegenstrijdigheden. Met zijn kritiek op
ongelimiteerde vrijhandel, en de lage lonen en (verborgen) werkloosheid die daar
het gevolg van zijn, wierp Trump zich aanvankelijk op als de voorvechter van de
gewone man, die decennialang door zowel Republikeinen als Democraten is
verwaarloosd.

Republikeinse geloofsartikelen als abortus en homohuwelijk waren voor hem geen
grote kwesties, zoals ze dat ook voor de onderklasse steeds minder zijn. Hij
sprak over een minimumloon, er zou een hogere belasting komen voor de rijken en
hij zou geld steken in de verkruimelende infrastructuur. Geen oorlogsavonturen:
de gewone Amerikanen hadden genoeg geleden.

De laatste maanden, na zijn uitverkiezing als Republikeinse kandidaat, is dat
beleid meer op de achtergrond geraakt. Nu blijken de rijken het meest te gaan
profiteren van zijn belastingplannen, wil hij af van Planned Parenthood dat
abortussen uitvoert, is deregulering een belangrijk punt en is het minimumloon
ook uit beeld verdwenen.

Dat hij met deze wendingen wegkwam, was de kracht van Trump als kandidaat.
Iedereen aan de rechterkant van het politieke spectrum kon wel iets van zijn
gading vinden: zo hield hij de witte onderklasse, maar ook de meeste klassieke
kapitalistische Republikeinen aan zijn kant. Met zijn belofte oerconservatieve
rechters voor het Hooggerechtshof te kiezen lijmde hij de orthodoxe christenen
uit het kamp van Ted Cruz. Iedereen blij.

Zo heeft Trump, ondanks alle ruzies en rumoer, een groot deel van de
Republikeinse partij achter zich weten te houden. Maar wat nu? Botsingen lijken
onvermijdelijk. Hij wil de belastingen verlagen, maar de sociale zekerheid in
stand houden, het leger versterken en wegen aanleggen. Volgens hem leidt die
combinatie van hogere uitgaven en lagere inkomsten niet tot onhoudbare
overheidstekorten, omdat de economie gaat groeien en dat vanzelf genoeg extra
(belasting)inkomsten oplevert. Dat is een vorm van wensdenken die vroeg of laat
met de realiteit zal botsen.

Gezien de ontwikkelingen van de laatste maanden, zal Trump kiezen voor klassiek
Republikeins kapitalisme. Wat hij overhoudt om zijn basis tevreden te stellen
zijn het racisme en de xenofobie die de andere tak van zijn campagne vormden.

De muur bij Mexico zal waarschijnlijk symboolpolitiek blijken, maar de
deportaties van illegalen zullen een inhumane deken over het land leggen. De
haat jegens de ander, die door Trump zo is aangewakkerd, heeft met zijn
verkiezing een schijn van legitimiteit gekregen. Met Rudy Giuliani als minister
van Justitie krijgen law and order een keihard gezicht: dit is de man die
Hillary Clinton wil laten opsluiten. Ook journalisten zullen een doelwit worden:
de nieuwe president heeft beloofd iedereen te zullen aanklagen die hem met
kritiek dwarszit.

Wie niets te vrezen hebben: types als de Russische president Vladimir Poetin en
zijn Syrische collega Bashar al-Assad. Trump begint met zijn passieve houding
tegenover andere machtige mannen een periode van appeasement. Wat hiervan de
gevolgen op de lange termijn zullen zijn is niet te zeggen; al zal de schijn van
stabiliteit de wereld vermoedelijk instabieler maken.

Hoever hij zal kunnen gaan, zal afhangen van de volksvertegenwoordigers in
Washington. Als de Republikeinen de meerderheid in de Senaat hebben behouden,
hebben Trump en zijn partij vrij spel. Het is de vraag hoe de Congresleden en
senatoren daarmee om zullen gaan. In theorie vormt het Congres een contragewicht
tegen de macht van de president. Maar dat vergt wel een geweten.

Zijn beloften zijn tegenstrijdig. Botsingen lijken onvermijdelijk




Bekijk de oorspronkelijke pagina:

LOAD-DATE: 8 November 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              54 of 200 DOCUMENTS



                                 de Volkskrant

                            9 november 2016 woensdag

Trump zal kiezen voor klassiek kapitalisme

BYLINE: MICHAEL PERSSON

SECTION: Ten Eerste; Blz. 3

LENGTH: 787 woorden



HIGHLIGHT: De witte proteststem heeft toch luider geklonken dan de opiniepeilers
dachten te horen. Het is de vraag of Trump ernaar gaat luisteren.


Analyse - Onverwachte winst


Met de onverwachte verkiezingswinst van Donald Trump heeft het witte ongenoegen
Amerika in de greep gekregen. Om zijn brede waaier aan kiezers tevreden te
houden zal hij zich moeten wenden tot kapitalisme en xenofobie, aangevuld met
een buitenlandse politiek van appeasement met de ijzeren leiders van overzee.



De Amerikaanse proteststem klonk op verkiezingsdag luider dan de politieke
peilers dachten te horen, de afgelopen maanden - het is dus toch het
Brexit-scenario geworden. Het is de verdienste van kandidaat Trump dat hij dat
ongenoegen als eerste gesignaleerd en gekanaliseerd heeft. Nu is de vraag of
president Trump er echt naar gaat luisteren.

Zijn beloften vertonen veel tegenstrijdigheden. Aanvankelijk wierp Trump zich op
als de voorvechter van de gewone man, die decennialang door beide politieke
partijen is verwaarloosd. Met zijn kritiek op ongelimiteerde vrijhandel, en de
lage lonen en (verborgen) werkloosheid die daar het gevolg van zijn, doorbrak
hij een klassiek economisch dogma van zowel Republikeinen als Democraten.

In die fase had hij ook ketterse gedachten over andere Republikeinse
geloofsartikelen. Sociale thema's als abortus en het homohuwelijk waren voor hem
geen belangrijke kwesties, zoals ze dat ook voor de onderklasse steeds minder
zijn. Hij sprak een tijdlang over een minimumloon, er zou een hogere belasting
komen voor de rijken, en hij zou geld steken in de verkruimelende
infrastructuur. Geen grote oorlogsavonturen: de gewone Amerikanen hadden genoeg
geleden.

Maar de laatste maanden, na zijn uitverkiezing als Republikeinse kandidaat, is
dat op de gewone man gerichte beleid steeds meer op de achtergrond geraakt. Nu
blijken de rijken het meest te gaan profiteren van zijn belastingplannen, wil
hij af van Planned Parenthood, dat abortussen uitvoert, is deregulering een
belangrijk punt en is het minimumloon ook weer uit beeld verdwenen.

Dat hij met deze wendingen wegkwam, was de kracht van Trump als kandidaat. In
Trumps programma kon iedereen aan de rechterkant van het politieke spectrum wel
iets van zijn gading vinden: zo hield hij de witte onderklasse, maar ook de
meeste klassieke kapitalistische Republikeinen aan zijn kant. Met zijn belofte
oerconservatieve rechters voor het Hooggerechtshof te kiezen lijmde hij de
orthodoxe christenen uit het kamp van Ted Cruz. Iedereen blij.

Zo heeft Trump, ondanks alle ruzies en rumoer, een groot deel van de
Republikeinse partij achter zich weten te houden. Maar wat nu? Botsingen lijken
onvermijdelijk. Hij wil de belastingen verlagen, maar de sociale zekerheid in
stand houden, het leger versterken en wegen aanleggen. Volgens hem leidt deze
combinatie van hogere uitgaven en lagere inkomsten niet tot onhoudbare
overheidstekorten, omdat de economie gaat groeien en dat vanzelf genoeg extra
(belasting)inkomsten oplevert. Dat is een vorm van wensdenken die vroeg of laat
met de realiteit zal botsen.

Gezien de ontwikkelingen van de laatste maanden, zal Trump kiezen voor klassiek
Republikeins kapitalisme. Wat hij overhoudt om zijn basis tevreden te stellen
zijn het racisme, het antisemitisme, de islamofobie en de xenofobie die de
andere tak van zijn campagne vormden.

De muur bij Mexico zal waarschijnlijk symboolpolitiek blijken, maar de
deportaties van illegalen zullen een inhumane deken over het land leggen. De
haat jegens de ander, die door Trump tijdens de campagne zo is aangewakkerd,
heeft met zijn verkiezing een schijn van legitimiteit gekregen. Met Rudy
Giuliani als minister van Justitie krijgen law-and-order een keihard gezicht:
dit is de man die Hillary Clinton wil laten opsluiten. Ook journalisten zullen
een doelwit worden: de nieuwe president heeft beloofd iedereen te zullen
aanklagen die hem met kritiek dwarszit.

Wie niets te vrezen hebben: types als de Russische president Vladimir Poetin en
zijn Syrische collega Bashar al-Assad. Trump begint met zijn passieve houding
tegenover andere machtige mannen een periode van appeasement, waardoor ze zich
in eerste instantie op een gemeenschappelijke vijand kunnen richten. Wat de
gevolgen van deze strategie op de lange termijn zullen zijn is niet te zeggen;
al zal de schijn van stabiliteit de wereld vermoedelijk instabieler maken.

Hoever hij zal kunnen gaan, zal afhangen van de volksvertegenwoordigers in
Washington. Als de Republikeinen de meerderheid in de Senaat hebben behouden,
hebben Trump en zijn partij vrij spel. Het is de vraag hoe verantwoordelijk de
Congresleden en senatoren daarmee om zullen gaan. In theorie vormt het Congres
een contragewicht tegen de macht van de president. Maar dat vergt wel een
geweten.

Trumps beloften zijn tegenstrijdig. Botsingen lijken niet te vermijden




Bekijk de oorspronkelijke pagina:

LOAD-DATE: 9 November 2016

LANGUAGE: DUTCH; NEDERLANDS

GRAPHIC: Aanhangers van Hillary Clinton op een verkiezingsbijeenkomst in New
York.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              55 of 200 DOCUMENTS



                                 de Volkskrant

                            9 november 2016 woensdag

'Voorgoed bevrijd van de Clintons'

BYLINE: BERT LANTING

SECTION: Ten Eerste; Blz. 2

LENGTH: 380 woorden


Een duur gekleed echtpaar maakt nog even een selfie met vier zwaarbewapende
agenten die buiten het Hilton op de Avenue of the Americas staan, voordat ze
naar de Victory Party van Donald Trump gaan. 'Ik hoop dat Trump gaat winnen,
maar ik ben nog wel een beetje zenuwachtig!', geeft Terry Rokolta, type Melania
Trump, toe. 'Maar ook als hij verliest, dan is hij de toekomst. Hij is de brug
tussen de oude Republikeinse partij en de nieuwe. We krijgen een partij die veel
dichter bij de gewone Amerikanen staat.'



Het gewone volk en buitenlandse media zijn niet uitgenodigd voor de Victory
Party in het chique hotel. Een groepje Trump- aanhangers staat aan de overkant
van de straat met Amerikaanse vlaggen te zwaaien. Als de eerste berichten
binnenkomen dat Trump het in Florida beter doet dan verwacht, beginnen de
Trump-aanhangers enthousiast te worden. 'Bouw die muur!', roepen ze. En al snel
gaat het over in: 'Sluit haar op!' 'Dat kon nog wel eens eerder gebeuren dan we
dachten', zegt Max Meta (18) glunderend.

Een half uurtje later begint het er nog meer naar uit te zien dat Trump op weg
is naar een overwinning. 'Ik heb steeds geloofd dat Trump zou kunnen winnen',
zegt Oliver Nunez, een jonge onroerendgoedmakelaar uit New York. 'Hij spreekt de
taal van de gewone Amerikanen, hij verwoordt de zorgen van veel Amerikanen.'

Trump is voor hem het grote voorbeeld. 'Ik heb zoveel van hem geleerd. Ik heb
zijn boek The Art of the Deal al verschillende malen beluisterd onderweg naar
mijn werk.' Ooit hoopt hij net als Trump ook een gebouw met zijn eigen naam erop
te hebben: Nunez Tower. Het mooiste vindt hij wel dat de media het helemaal aan
het verkeerde eind lijken te hebben gehad. 'De hele tijd hebben ze gezegd dat
hij geen kans had, dat hij een nepfiguur was die alleen losers achter zich had
staan. Maar nu zie je dat hij veel steun heeft. Eindelijk een zakenman in het
Witte Huis!'

Als er weer nieuwe uitslagen doorkomen die op een overwinning voor Trump wijzen,
beginnen de Trumpers zich nog luider te roeren. 'This is history!', roepen ze
opgewonden. 'We gaan het moeras droogleggen!' Het moeras, dat is het corrupte
Washington. 'We gaan Washington voorgoed bevrijden van de Clintons! Die hebben
genoeg hun zakken gevuld', roept een van hen.




Bekijk de oorspronkelijke pagina:

LOAD-DATE: 9 November 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              56 of 200 DOCUMENTS



                                 de Volkskrant

                            9 november 2016 woensdag

Trump zal kiezen voor klassiek kapitalisme

BYLINE: MICHAEL PERSSON

SECTION: Ten Eerste; Blz. 3

LENGTH: 811 woorden


analyse onverwachte winst


Met de onverwachte verkiezingswinst van Donald Trump heeft het witte ongenoegen
Amerika in de greep gekregen. Om zijn brede waaier aan kiezers tevreden te
houden zal hij zich moeten wenden tot kapitalisme en xenofobie, aangevuld met
een buitenlandse politiek van appeasement met de ijzeren leiders van overzee.



De Amerikaanse proteststem klonk op verkiezingsdag luider dan de politieke
peilers dachten te horen, de afgelopen maanden - het is dus toch het
Brexit-scenario geworden. Het is de verdienste van kandidaat Trump dat hij dat
ongenoegen als eerste gesignaleerd en gekanaliseerd heeft. Nu is de vraag of
president Trump er echt naar gaat luisteren.

Zijn beloften vertonen veel tegenstrijdigheden. Aanvankelijk wierp Trump zich op
als de voorvechter van de gewone man, die decennialang door beide politieke
partijen is verwaarloosd. Met zijn kritiek op ongelimiteerde vrijhandel, en de
lage lonen en (verborgen) werkloosheid die daar het gevolg van zijn, doorbrak
hij een klassiek economisch dogma van zowel Republikeinen als Democraten.

In die fase had hij ook ketterse gedachten over andere Republikeinse
geloofsartikelen. Sociale thema's als abortus en het homohuwelijk waren voor hem
geen belangrijke kwesties, zoals ze dat ook voor de onderklasse steeds minder
zijn. Hij sprak een tijdlang over een minimumloon, er zou een hogere belasting
komen voor de rijken, en hij zou geld steken in de verkruimelende
infrastructuur. Geen grote oorlogsavonturen: de gewone Amerikanen hadden genoeg
geleden.

Maar de laatste maanden, na zijn uitverkiezing als Republikeinse kandidaat, is
dat op de gewone man gerichte beleid steeds meer op de achtergrond geraakt. Nu
blijken de rijken het meest te gaan profiteren van zijn belastingplannen, wil
hij af van Planned Parenthood, dat abortussen uitvoert, is deregulering een
belangrijk punt en is het minimumloon ook weer uit beeld verdwenen.

Dat hij met deze wendingen wegkwam, was de kracht van Trump als kandidaat. In
Trumps programma kon iedereen aan de rechterkant van het politieke spectrum wel
iets van zijn gading vinden: zo hield hij de witte onderklasse, maar ook de
meeste klassieke kapitalistische Republikeinen aan zijn kant. Met zijn belofte
oerconservatieve rechters voor het Hooggerechtshof te kiezen lijmde hij de
orthodoxe christenen uit het kamp van Ted Cruz. Iedereen blij.

Zo heeft Trump, ondanks alle ruzies en rumoer, een groot deel van de
Republikeinse partij achter zich weten te houden. Maar wat nu? Botsingen lijken
onvermijdelijk. Hij wil de belastingen verlagen, maar de sociale zekerheid in
stand houden, het leger versterken en wegen aanleggen. Volgens hem leidt deze
combinatie van hogere uitgaven en lagere inkomsten niet tot onhoudbare
overheidstekorten, omdat de economie gaat groeien en dat vanzelf genoeg extra
(belasting)inkomsten oplevert. Dat is een vorm van wensdenken die vroeg of laat
met de realiteit zal botsen.

Gezien de ontwikkelingen van de laatste maanden, zal Trump kiezen voor klassiek
Republikeins kapitalisme. Wat hij overhoudt om zijn basis tevreden te stellen
zijn het racisme, het antisemitisme, de islamofobie en de xenofobie die de
andere tak van zijn campagne vormden.

De muur bij Mexico zal waarschijnlijk symboolpolitiek blijken, maar de
deportaties van illegalen zullen een inhumane deken over het land leggen. De
haat jegens de ander, die door Trump tijdens de campagne zo is aangewakkerd,
heeft met zijn verkiezing een schijn van legitimiteit gekregen. Met Rudy
Giuliani als minister van Justitie krijgen law-and-order een keihard gezicht:
dit is de man die Hillary Clinton wil laten opsluiten. Ook journalisten zullen
een doelwit worden: de nieuwe president heeft beloofd iedereen te zullen
aanklagen die hem met kritiek dwarszit.

Wie niets te vrezen hebben: types als de Russische president Vladimir Poetin en
zijn Syrische collega Bashar al-Assad. Trump begint met zijn passieve houding
tegenover andere machtige mannen een periode van appeasement, waardoor ze zich
in eerste instantie op een gemeenschappelijke vijand kunnen richten. Wat de
gevolgen van deze strategie op de lange termijn zullen zijn is niet te zeggen;
al zal de schijn van stabiliteit de wereld vermoedelijk instabieler maken.

Hoever hij zal kunnen gaan, zal afhangen van de volksvertegenwoordigers in
Washington. Als de Republikeinen de meerderheid in de Senaat hebben behouden,
hebben Trump en zijn partij vrij spel. Het is de vraag hoe verantwoordelijk de
Congresleden en senatoren daarmee om zullen gaan. In theorie vormt het Congres
een contragewicht tegen de macht van de president. Maar dat vergt wel een
geweten.

De witte proteststem heeft toch luider geklonken dan de opiniepeilers dachten te
horen. Het is de vraag of Trump ernaar gaat luisteren.

Trumps beloften zijn tegenstrijdig. Botsingen lijken niet te vermijden




Bekijk de oorspronkelijke pagina: ,

LOAD-DATE: 9 November 2016

LANGUAGE: DUTCH; NEDERLANDS

GRAPHIC: Aanhangers van Hillary Clinton op een verkiezingsbijeenkomst in New
York.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              57 of 200 DOCUMENTS



                                 de Volkskrant

                            9 november 2016 woensdag

Trump zal kiezen voor klassiek kapitalisme

BYLINE: MICHAEL PERSSON

SECTION: Ten Eerste; Blz. 3

LENGTH: 790 woorden



HIGHLIGHT: De witte proteststem heeft toch luider geklonken dan de opiniepeilers
dachten te horen. Het is de vraag of Trump ernaar gaat luisteren.


Analyse - Onverwachte winst


Met de onverwachte verkiezingswinst van Donald Trump heeft het witte ongenoegen
Amerika in de greep gekregen. Om zijn brede waaier aan kiezers tevreden te
houden zal hij zich moeten wenden tot kapitalisme en xenofobie, aangevuld met
een buitenlandse politiek van appeasement met de ijzeren leiders van overzee.



De Amerikaanse proteststem klonk op verkiezingsdag luider dan de politieke
peilers dachten te horen, de afgelopen maanden - het is dus toch het
Brexit-scenario geworden. Het is de verdienste van kandidaat Trump dat hij dat
ongenoegen als eerste gesignaleerd en gekanaliseerd heeft. Nu is de vraag of
president Trump er echt naar gaat luisteren.

Zijn beloften vertonen veel tegenstrijdigheden. Aanvankelijk wierp Trump zich op
als de voorvechter van de gewone man, die decennialang door beide politieke
partijen is verwaarloosd. Met zijn kritiek op ongelimiteerde vrijhandel, en de
lage lonen en (verborgen) werkloosheid die daar het gevolg van zijn, doorbrak
hij een klassiek economisch dogma van zowel Republikeinen als Democraten.

In die fase had hij ook ketterse gedachten over andere Republikeinse
geloofsartikelen. Sociale thema's als abortus en het homohuwelijk waren voor hem
geen belangrijke kwesties, zoals ze dat ook voor de onderklasse steeds minder
zijn. Hij sprak een tijdlang over een minimumloon, er zou een hogere belasting
komen voor de rijken, en hij zou geld steken in de verkruimelende
infrastructuur. Geen grote oorlogsavonturen: de gewone Amerikanen hadden genoeg
geleden.

Maar de laatste maanden, na zijn uitverkiezing als Republikeinse kandidaat, is
dat op de gewone man gerichte beleid steeds meer op de achtergrond geraakt. Nu
blijken de rijken het meest te gaan profiteren van zijn belastingplannen, wil
hij af van Planned Parenthood, dat abortussen uitvoert, is deregulering een
belangrijk punt en is het minimumloon ook weer uit beeld verdwenen.

Dat hij met deze wendingen wegkwam, was de kracht van Trump als kandidaat. In
Trumps programma kon iedereen aan de rechterkant van het politieke spectrum wel
iets van zijn gading vinden: zo hield hij de witte onderklasse, maar ook de
meeste klassieke kapitalistische Republikeinen aan zijn kant. Met zijn belofte
oerconservatieve rechters voor het Hooggerechtshof te kiezen lijmde hij de
orthodoxe christenen uit het kamp van Ted Cruz. Iedereen blij.

Zo heeft Trump, ondanks alle ruzies en rumoer, een groot deel van de
Republikeinse partij achter zich weten te houden. Maar wat nu? Botsingen lijken
onvermijdelijk. Hij wil de belastingen verlagen, maar de sociale zekerheid in
stand houden, het leger versterken en wegen aanleggen. Volgens hem leidt deze
combinatie van hogere uitgaven en lagere inkomsten niet tot onhoudbare
overheidstekorten, omdat de economie gaat groeien en dat vanzelf genoeg extra
(belasting)inkomsten oplevert. Dat is een vorm van wensdenken die vroeg of laat
met de realiteit zal botsen.

Gezien de ontwikkelingen van de laatste maanden, zal Trump kiezen voor klassiek
Republikeins kapitalisme. Wat hij overhoudt om zijn basis tevreden te stellen
zijn het racisme, het antisemitisme, de islamofobie en de xenofobie die de
andere tak van zijn campagne vormden.

De muur bij Mexico zal waarschijnlijk symboolpolitiek blijken, maar de
deportaties van illegalen zullen een inhumane deken over het land leggen. De
haat jegens de ander, die door Trump tijdens de campagne zo is aangewakkerd,
heeft met zijn verkiezing een schijn van legitimiteit gekregen. Met Rudy
Giuliani als minister van Justitie krijgen law-and-order een keihard gezicht:
dit is de man die Hillary Clinton wil laten opsluiten. Ook journalisten zullen
een doelwit worden: de nieuwe president heeft beloofd iedereen te zullen
aanklagen die hem met kritiek dwarszit.

Wie niets te vrezen hebben: types als de Russische president Vladimir Poetin en
zijn Syrische collega Bashar al-Assad. Trump begint met zijn passieve houding
tegenover andere machtige mannen een periode van appeasement, waardoor ze zich
in eerste instantie op een gemeenschappelijke vijand kunnen richten. Wat de
gevolgen van deze strategie op de lange termijn zullen zijn is niet te zeggen;
al zal de schijn van stabiliteit de wereld vermoedelijk instabieler maken.

Hoever hij zal kunnen gaan, zal afhangen van de volksvertegenwoordigers in
Washington. Als de Republikeinen de meerderheid in de Senaat hebben behouden,
hebben Trump en zijn partij vrij spel. Het is de vraag hoe verantwoordelijk de
Congresleden en senatoren daarmee om zullen gaan. In theorie vormt het Congres
een contragewicht tegen de macht van de president. Maar dat vergt wel een
geweten.

Trumps beloften zijn tegenstrijdig. Botsingen lijken niet te vermijden




Bekijk de oorspronkelijke pagina: , ,

LOAD-DATE: 9 November 2016

LANGUAGE: DUTCH; NEDERLANDS

GRAPHIC: Verdriet bij Clinton-aanhangers als duidelijk wordt dat Trump wint.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              58 of 200 DOCUMENTS



                                 de Volkskrant

                            9 november 2016 woensdag

'Eindelijk zijn we voorgoed van de Clintons bevrijd'

BYLINE: BERT LANTING

SECTION: Ten Eerste; Blz. 4

LENGTH: 780 woorden



HIGHLIGHT: Reportage


Een duur gekleed echtpaar maakt nog even een selfie met vier zwaarbewapende
agenten die buiten het Hilton op de Avenue of the Americas staan, voordat ze
naar de Victory Party van Donald Trump gaan. 'Ik hoop dat Trump gaat winnen,
maar ik ben nog wel een beetje zenuwachtig!', geeft Terry Rokolta, type Melania
Trump, toe. 'Maar ook als hij verliest, dan is hij de toekomst. Hij is de brug
tussen de oude Republikeinse partij en de nieuwe. We krijgen een partij die veel
dichter bij de gewone Amerikanen staat. Zelfs als hij verliest, zal hij de
agenda van de Republikeinen bepalen.'



Het gewone volk is niet uitgenodigd voor de Victory Party in het chique hotel.
Een groepje Trump- aanhangers staat aan de overkant van de straat met
Amerikaanse vlaggen te zwaaien. Een gitarist met alleen een hemdje in de kleuren
van de Amerikaanse vlag en een glimmende onderbroek aan brengt een lied ten
gehore. De 'Naked Cowboy' buigt voor het publiek en laat zijn achterwerk zien:
TRUMP staat in grote letters op zijn onderbroek.

Als de eerste berichten binnenkomen dat Trump het in Florida beter doet dan
verwacht, beginnen de Trump-aanhangers enthousiast te worden. 'Bouw die muur!',
roepen ze. En al snel gaat het over in: 'Sluit haar op!' 'Dat kon nog wel eens
eerder gebeuren dan we dachten', zegt Max Meta (18) glunderend. Hij zwaait met
een vlag met een automatisch geweer erop. 'Probeer het maar van me af te
pakken!', staat eronder. 'Als Hillary aan de macht komt, gaat ze een einde maken
aan ons recht om wapens te dragen', zegt hij.

Op weg naar de winst

Een half uurtje later begint het er nog meer naar uit te zien dat Trump op weg
is naar een overwinning. 'Ik ben zo opgewonden! Het is nog niet beslist, maar
Trump doet het overal veel beter dan verwacht', zegt Oliver Nunez, een jonge
onroerendgoedmakelaar uit New York. 'Ik heb steeds geloofd dat Trump de
verkiezingen zou kunnen winnen. Hij spreekt de taal van de gewone Amerikanen,
hij verwoordt de zorgen van veel Amerikanen.'

Trump is voor hem het grote voorbeeld. 'Ik heb zoveel van hem geleerd. Ik heb
zijn boek The Art of the Deal al verschillende malen beluisterd onderweg naar
mijn werk.' Ooit hoopt hij net als Trump ook een gebouw met zijn eigen naam erop
te hebben: Nunez Tower.

Het mooiste vindt hij wel dat de media het helemaal aan het verkeerde eind
hadden. 'De hele tijd hebben ze gezegd dat hij geen kans had, dat hij een
nepfiguur was die alleen losers achter zich had staan. Maar nu zie je dat hij
veel steun heeft. Ik ben ervan overtuigd dat hij een geweldige president zal
worden. Eindelijk een zakenman in het Witte Huis!'

Hoewel Trump steeds verder oprukt in de voorspellingen, groeit het groepje
Trump-aanhangers aan de overkant van het Hilton Hotel waar Trump zijn
overwinning zal vieren nauwelijks. Waar blijven zijn aanhangers? Nunez: 'Dit is
een door en door Democratische stad. Bovendien: er moet morgen weer gewerkt
worden. Misschien niet door de Democraten, maar wel door ons!'

Als er weer nieuwe uitslagen doorkomen die in de richting van een overwinning
voor Trump wijzen, beginnen de Trumpers zich nog luider te roeren. 'This is
history!', roepen ze opgewonden. 'We gaan het moeras droogleggen!' Het moeras,
dat is het corrupte Washington. 'We gaan Washington eindelijk voorgoed bevrijden
van de Clintons! Die hebben genoeg hun zakken gevuld', roept een van hen.
'America for Trump. Make America Great Again!'

12.20 uur. Trump staat volgens Fox News nog steeds op 254 kiesmannen, maar in de
lobby van het Hilton Hotel beginnen agenten zenuwachtig heen en weer te rennen.
The Donald is in aantocht, heet het. Maar hij laat zich toch nog niet zien: in
de beslissende staten, zoals Michigan en Pennsylvania, gaan Trump en Clinton nog
steeds nek aan nek.

Sneue vrienden?

Een vrouw filmt glunderend met haar telefoontje het opgetogen publiek in de
lobby van het hotel. 'Kijk, dat zijn mijn sneue vrienden, zoals Clinton ons
graag noemt. Het valt nogal mee hoe sneu ze nu kijken, nietwaar?'

Als Fox News meldt dat Donald Trump Pennsylvania heeft gewonnen en daarmee de
presidentsverkiezingen, barst de Trump-aanhang in het Hilton uit in gejuich. 'Nu
gaat Hillary Clinton naar de gevangenis!', gilt een vrouw met rood 'Make America
Great Again'-petje opgewonden.

'Het Amerikaanse volk heeft gesproken en heeft Donald Trump als president
gekozen', zegt Mike Pence, Trumps running mate, voor het juichende publiek. 'Het
is mijn eer en genoegen de toekomstige president van de Verenigde Staten aan te
kondigen: Donald Trump.

Feest bij de republikeinen

Amerika heeft een nieuwe president. De aanhang van Donald Trump kan het nog
nauwelijks geloven. 'We gaan het moeras droogleggen!'




Bekijk de oorspronkelijke pagina:

LOAD-DATE: 9 November 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              59 of 200 DOCUMENTS



                                 de Volkskrant

                            4 november 2016 vrijdag

Overdressed

BYLINE: DOOR WIETEKE VAN ZEIL

SECTION: V Opening; Blz. 14, 15

LENGTH: 1848 woorden



HIGHLIGHT: In Londen is drie eeuwen mode tentoongesteld, waarin het vulgaire
alleszins plooibaar blijkt. Wanneer wordt overdaad in het modebeeld wansmaak?


Mode - ESSAY: TENTOONSTELLING THE VULGAR, LONDEN


Ooit was het keizerlijk paleis in Wenen alleen toegankelijk voor de aristocratie
- en voor het personeel dat het leven van die aristocraten mogelijk maakte
natuurlijk. Ooit waren de duurste jurken slechts voor de prinsessen, zoals
Sissi, en andere jonkvrouwen. Maar er kwamen nieuwe elites en die nieuwe elites
ontwikkelden nieuwe smaken, die het oude tot wansmaak verklaren, en weer nieuwe,
enzovoort.



Tot generaties later, in 2005, de shock-modeontwerper John Galliano (voor het
Franse huis Dior) een model de catwalk opstuurde met een geisha-achtig
geschminkt gezicht, een torenhoge pruik en een jurk waarin de decoraties uit het
interieur van het Weense Schönbrunn paleis - exotische vogels, gouden en blauwe
sierlijnen - tot enorme proporties waren opgeblazen. Een verwijzing naar de
Sissi-tijd. Even opgeblazen was de jurk zelf, met asymmetrische pofmouwen,
gigantische draperieën en een mega-strik om het af te maken.

Overdaad is hier nog wat overdadiger, rijkdom nog wat excessiever, als om te
zeggen 'wij, de elite, smijten onze welvaart in jullie gezichten en jullie
zullen het zien', een beetje zoals de heupen van de dames in de 18de eeuw, die
'mandjes' onder hun jurken droegen waardoor ze zo breed werden dat ze alleen als
een krab zijwaarts de statige paleisdeuren door konden waggelen.

In de tentoonstelling The Vulgar in The Barbican in Londen staan deze jurken pal
tegenover elkaar - de zwierige, metersbrede heupen uit de 18de eeuw tegenover de
opgeblazen jurk uit 2005 en nog een paar ontwerpen waarbij terughoudendheid nou
niet het sleutelwoord was, van onder anderen onze eigen Viktor & Rolf (met stro
en megabloemen, uit de Van Gogh-collectie 2015) en de Britse
activist-ontwerpster Vivienne Westwood. Exces zonder rem. De smaak van de happy
few, op het randje van, of toch óver de rand, richting wansmaak? Wie zegt het?
En wie bepaalt het?

Vulgair betekent: gewoon. Nou ja, als je de oudste vertaling uit Latijn erbij
pakt, waar het woord 'vulgus' het gewone volk of de massa betekent.
'Vulgariseren' was iets beschikbaar maken voor de massa. Maar betekenissen
veranderen en net als smaak is de invulling van wat vulgair is al eeuwen
afhankelijk van wie je het vraagt en vooral wannéér. Het vulgaire is plooibaar,
zo zien we in Londen, en meestal niet positief. Niemand zegt van zichzelf, 'ik
ben lekker vulgair'.

Vulgair is het tegenovergestelde van 'goede smaak': het is alles wat slechte
smaak omvat. En degene die beslist wát vulgair is, is doorgaans de eigenaar van
'goede smaak' (of wil dat zichzelf doen geloven) die zich wil onderscheiden van
de massa, het niet-chique, het gewone, lelijke, saaie, excessieve, het neppe,
dat wat te weinig aanspreekt of juist te hard schreeuwt, kortom: het vulgaire.

Het woord drukt dus ook nog iets anders uit: de angst van degene die het
uitspreekt, om het zélf te worden.

Die betekenisverandering van het 'vulgair' ontstond in de 18de eeuw, zo'n beetje
samen met die metersbrede heupen en handgeborduurde habits de soie, zijden
herenjassen, die in de tentoonstelling staan opgesteld. Precies de periode dat
de mode zoals die we nu kennen, met een ritme van seizoenen, ontstond.

Dat komt doordat luxe in die tijd ineens in ongekende hoeveelheden beschikbaar
werd voor de rijksten, niet in de laatste plaats vanwege de mede door slavernij
in stand gehouden koloniale wingebieden. Nieuwe handel maakte een enorme
diversiteit aan luxeproducten beschikbaar - de lagere klassen leefden van de
productie voor de hogere klassen. In de mode leidde dat tot uitwassen; de
pruiken, de handgeborduurde kostuums, zilverdraad, goudbrokaat, zijde, de
beroemde overdaad van de 18de eeuw.

Ook de burgerklasse werd rijker en het was aan de aristocratische voorhoede om
zich van hen te blijven onderscheiden met kleren. De jacht van de vernieuwing,
waar de consumptiemaatschappij nog altijd verslaafd aan is, maakte haar entree.
De smaak van de rijksten werd steeds extremer en goede smaak moest worden
beschermd. Dat is het moment dat 'vulgair' de alles absorberende tegenstelling
van de 'goede smaak' werd. Burgerlijke imitaties werden vulgair genoemd, net als
goedkopere versies van de 'goede smaak' van de elite.

Om te tonen hoe in de loop van de tijd werd gedacht over (wan)smaak, waaiert de
tentoonstelling van onderwerp naar onderwerp - zoals imitatie, exces, ambitie en
verlangen. Er wordt kleding getoond die over de top was doordat het te veel
lichaam bloot laat, te veel lingerie zichtbaar maakt, van te dure stof of juist
te goedkope stoffen is gemaakt of allebei, omdat het populaire logo's op chique
tasjes toont of juist duur gouddraad, omdat het met geavanceerde technologieën
is gemaakt (zoals Iris van Herpens handgemaakte jurk van met laser gesneden
acrylglasdeeltjes), omdat het mode is die tot de maan wil reiken en daar voorbij
- kleren, kortom, waarmee grenzen van de moraal en ambitie worden afgetast. Elk
stuk is een statement van zijn tijd, van de minirok van Courrège tot de stijve
18de-eeuwse lijfjes van dure brokaat, waardoor de vrouwen prachtig slank leken
maar vaak niet eens meer konden zitten.

Lastig waarschijnlijk voor de tentoonstellingsmakers om hedendaagse ontwerpers
te vragen kostuums voor zo'n tentoonstelling uit te lenen. Want iedereen houdt
het vulgaire graag met een stok op afstand. De controversiële Vlaamse Walter van
Beirendonck - zijn werk wordt door de één kinderachtig en vulgair gevonden, de
ander juist subliem ironisch en vooruitstrevend - is er in een van de interviews
in de catalogus (en op film in de tentoonstelling) eerlijk over.

Gestoken in een van zijn ontwerpen, een blij shirt met kinderkamer-motieven,
zegt hij: 'Ik was nogal geschokt door de naam van de tentoonstelling, want het
woord 'vulgair' heeft meteen negatieve connotaties.' Hij liet zich overhalen
door het concept en door de constante verandering van mode. 'Dat je eerst denkt:
nee dit is niet echt mooi, en dan is er plotseling toch iets heel mooi aan.'

Vulgair en schoonheid zijn twee kanten van dezelfde medaille, die steeds weer
kan draaien zodat we er anders naar kijken. Bovendien kan het exces van de
wansmaak juist heimelijke aantrekkingskracht hebben.

Veel meer dan bij andere disciplines gaat smaak in mode over beheersing (en
loslaten) van driften, angsten en verlangens. Want in mode gaat het over het
lichaam, mode zit aan het lichaam, verlengt wie en wat we zijn, waartoe we
willen behoren en van wie we ons willen onderscheiden. Het verhult wat we niet
willen laten zien (en verraadt het daarmee juist soms) en benadrukt de ideeën en
waarden die we hebben over elkaar. Dat verandert voortdurend, zoals ideologieën
en samenlevingen veranderen. Mode kent net zo goed smaak als kunst en
architectuur, maar dichter op de huid en tijdelijker.

Van de Britse punkontwerpster - en inmiddels 'Dame' -Vivienne Westwood, toch een
van de sterkste voorbeelden van activistische mode - is de bekende witte jurk
uit de punktijd te zien met erop geschilderde borsten, naast het pak 'Eve' dat
volledig doorzichtig is op een lendeblaadje na. Maar ook een paar creaties
waarin ze laat zien hoe ze uit de geschiedenis van schoonheidsopvattingen en
vrouwbeelden put, zoals een strak lijfje met een schilderij van de 18de-eeuwse
Franse schilder François Boucher erop geprint; een naakt.

Ook vulgair: imitaties. Wat nep is, valt doorgaans buiten de goede smaak. Toch?
Vaak wel, maar niet altijd. De Franse Yves Saint Laurent lanceerde bijvoorbeeld
Piet Mondriaans abstracte rood-wit-blauw-schilderijen de modewereld in met zijn
(superdure couture ) mini-jurk uit 1980.

Voor het huis Chloé maakte hij ook geweldige rechte jurken waarop draperieën
zijn geborduurd die doen denken aan klassieke Griekse schoonheden - een soort
trompe-l'oeil van een godin, ook te zien in ontwerpen van de Vlaamse Martin
Margiela die dergelijke foto's op een witte zijden jurk printte.

In de poparttijd was het kopiëren de norm: kunst nam de beeldcultuur van de
massa over. Maar hier in Londen hangt er zelfs daarvan een voorbeeld van
decennia eerder: een jurk uit 1938 van Charles James (toen bekend) met allemaal
Disney Sneeuwwitjes erop. Speciaal gemaakt voor de hertogin van Rosse en extreem
vroeg, want de film was in 1937 uitgekomen.

De geschiedenis van mode wordt in Londen getoond als een almaar roterend spel
van ideeën. Daarmee is The Vulgar vooral een tentoonstelling over de
veranderlijkheid van de mens. Het maakt, op een vermakelijke manier, ook de
inwisselbaarheid van onze waarden zichtbaar.

De ervaren tentoonstellingsmakers Judith Clark en psychoanalist Adam Phillips
leunen wel behoorlijk op de Franse denkers en af en toe worden er te gedragen
woorden gebruikt. Voor een tentoonstelling die de grenzen van smaak aftast is
het ook erg conservatief ingericht. Iedereen die de afgelopen tien jaar
modetentoonstellingen in Nederland, België en het Victoria & Albert Museum heeft
gezien en weet hoe beweeglijk mode gepresenteerd kan worden - met licht,
bewegende podia of theatrale presentaties wordt getoond dat kleren bedoeld zijn
om te bewegen om een lichaam - valt het hier op hoe stijf alles is neergezet in
spots tegen donkere achterwanden.

Wat dat betreft is het aan te raden om even op de tweede 'venue' te wachten;
vanaf 24 februari is de tentoonstelling namelijk ook in het sprookjesachtig
barokke Winterpaleis in Wenen te zien. Dan zien we de kostuums een beetje zoals
Sissi haar jurken droeg in de 19de eeuw - in de volle overdaad van luxe die toen
gold als echte smaak.

In de tweede helft van de 19de eeuw werden in Engeland woordenboeken van
volkstaal ofwel vulgaire taal gemaakt: dictionary of the vulgar tongue, zoals
deze uit 1785. Daarin werden woorden geregistreerd die de lagere klasse
gebruikte, met hun betekenis. Zo konden mensen uit de hogere klasse de vulgaire
taal van het volk herkennen en dus signaleren als er misschien een crimineel in
de buurt was. Een waarschuwingsboek voor 'potentiële slachtoffers' van de
onderklasse dus.


The Vulgar, t/m 5/2 in The Barbican in Londen en van 24/2 t/m 25/6/2017 in het
Winterpaleis Belvédère in Wenen.

---

Vulgaire taal

'De pikantste expressie van vulgariteit in mode is voor mij deTweede
Wereldoorlog, toen Parijse vrouwen zich zo vulgair als ze maar konden gingen
kleden om daarmee hun onafhankelijkheid van de Duitse bezetter te uiten. Want de
vrouwen van de Duitse officieren gingen naar de haute couture-huizen om beste
kostuums te laten maken, dus die dames gooiden het roer helemaal om. Je zag
gigantische pofmouwen en van die enorme landelijke linthoedjes, en die droegen
ze dan op de fiets.'

Ontwerper Stephen Jones

1 Mondrian Dress, Yves Saint Laurent

2 Witte jurk, Vivienne Westwood

3 De geisha, John Galliano

4 18de-eeuwse 'stomacher'

5 Hofjurk, 18de eeuw

6 Casanova Dress, Karl Lagerfeld

De smaak van de rijken werd extremer en die goede smaak moest worden beschermd

Overdaad is hier nog wat overdadiger, als om te zeggen: wij, de elite, smijten
onze welvaart in jullie gezichten

Ik was geschokt door de naam, want het woord 'vulgair' heeft meteen negatieve
connotaties




Bekijk de oorspronkelijke pagina: ,

LOAD-DATE: 3 November 2016

LANGUAGE: DUTCH; NEDERLANDS

GRAPHIC: The Vulgar Fashion Redefined in de Barbican in Londen.
Witte jurk, Vivienne Westwood
18de-eeuwe 'stomacher'
Casanova Dress, Karl Lagerfeld

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              60 of 200 DOCUMENTS



                                 de Volkskrant

                           3 november 2016 donderdag

Bezie handelsverdragen met scepsis

BYLINE: THOMAS VON DER DUNK

SECTION: Opinie en Debat; Blz. 24

LENGTH: 902 woorden



HIGHLIGHT: Ceta-verdrag


Nu de Waalse deelregering onder zware druk akkoord is gegaan, lijkt de
ratificatie van het CETA-verdrag tussen Europa en Canada een stapje dichterbij.
Maar ook als het project niet alsnog in één van de vele nationale parlementen
strandt, belooft dat niet meer dan een pyrrusoverwinning voor de apologeten van
de vrijhandel te worden.



Daarvoor wordt de weerstand daartegen te breed gedeeld, ook in de landen die
veel sneller 'ja' hadden gezegd. De suggestie dat hier tegenover 27 instemmende
EU-lidstaten slechts een halve dwarsliggende lidstaat stond, is namelijk een
grove vertekening van de maatschappelijke en electorale werkelijkheid - even
vertekenend als een landslide in een districtenstelsel.

Het is voor buitenstaanders moeilijk te beoordelen, in hoeverre de Walen
wezenlijke veranderingen ten goede hebben weten af te dwingen, maar de door de
voorstanders als zeer schadelijk voor het aanzien van de EU én België
voorgestelde vertraging, hebben die voorstanders sterk aan zichzelf te wijten:
aan hun jarenlange voldongen-feiten-tactiek via de achterkamertjes in combinatie
met het negeren van alle tegenstanders. Schade voor het aanzien van de EU én van
België: in dat opzicht was de Waalse obstructie, heel ironisch, een koekje van
eigen deeg.

In België hebben de 'linkse' Walen gebruikgemaakt van de mogelijkheid die de
'rechtse' Vlamingen hadden gecreëerd om, tegen de Waalse zin, hun eigen ideeën
door te drijven. Decentralisatie van bevoegdheden ten koste van Brussel was
vooral een Vlaams doel, waar de Walen meer voor de eenheidsstaat geporteerd
zijn.

Het moest het voor de separatistische neoliberale N-VA mogelijk maken in het
welvarende Vlaanderen niet langer met de afhankelijke Walen en hun politieke
wensen rekening te hoeven houden. Op nationaal Belgisch niveau werd door haar
toedoen in 2014 voor het eerst een regering geformeerd die voornamelijk op
Vlaamse partijen leunde, zodat bij de samenstelling het gebruik van een
Vlaams-Waals evenwicht werd genegeerd. De Walen, lang met het eenzijdige
bezuinigingsbeleid van die regering-Michel getart, hebben nu teruggeslagen.

Op Europees niveau heeft zich eenzelfde vorm van politieke eenzijdigheid nu
tegen de paradepaardjes daarvan gekeerd: CETA, en straks TTIP met de VS. Forse
aanpassing is zeker bij TTIP noodzakelijk om te voorkomen dat het desbetreffende
handelsverdrag in een van de vele nationale parlementen strandt.

Dat betreft vooral het conflictbeslechtingsmechanisme. Zeker aanvankelijk, toen
er nog een onversneden versie van ISDS in stond, hadden daarin zeer eenzijdig de
belangen van grote bedrijven boven die van gewone burgers geprevaleerd. Net als
in België betaalt ook Europa nu een prijs voor de rechtse onwil met de linkse
bezwaren tegen deze projecten rekening te houden. Ook in Europa is twintig jaar
lang door een neoliberale politieke kaste een groot deel van de bevolking straal
genegeerd en het bedrijfsleven steeds op zijn wenken bediend.

De groeiende onvrede daarover keert zich inmiddels tegen Europa als geheel. De
grootschalige privatisering, deregulering en flexibilisering van de afgelopen
decennia, op Europees én nationaal niveau, is door de beleidsmakers altijd -
tegen de achtergrond van de mondialisering - als wenselijk en onvermijdelijk
gepresenteerd. Vrijhandelsverdragen als CETA en TTIP staan ten dienste van die
wereldmarkt met open grenzen, die tevens als legitimatie voor buitensporige
topsalarissen in het bedrijfsleven fungeert.

Geen wonder dat de talloze verliezers van die mondialisering op het gebied van
baan- en inkomenszekerheid zich daartegen keren. Dat bovendien de
goedverdienende winnaars van die mondialisering de verliezers inwrijven dat hun
werkloosheid vooral gevolg is van persoonlijk falen (die daarmee conform de
neoliberale dogmatiek van een maatschappelijk tot een individueel probleem wordt
gereduceerd), en zij in de vorm van lagere uitkeringen nog een extra trap
nakrijgen, heeft hun afkeer begrijpelijkerwijs vergroot.

In het directe verlengde daarvan ligt ook het sterk toegenomen wantrouwen jegens
'experts', omdat velen hunner geenszins onafhankelijke denkers zijn, maar
regelmatig - als gevolg van de commercialisering van de wetenschap - mede op
buitenuniversitaire geldstromen uit het bedrijfsleven teren, en dus ook deze
heren dienen. Ideologisch bepaald groepsdenken binnen vooropgezette vastgeroeste
kaders heeft velen daarbij sowieso voor de mogelijkheid van alternatieve
zienswijzen blind gemaakt.

Als gevolg daarvan zijn talloze als objectief gepresenteerde 'feiten' in feite
heel wat minder waardevrij, en worden in menig hooggeleerd stuk 'harde feiten'
met heel wat minder harde interpretaties en voorspellingen vermengd.

Zeker de economische wetenschap heeft daarvan de afgelopen decennia frappante
voorbeelden geleverd. Van alle economische 'experts' die - en dat zijn de
meesten - de kredietcrisis van 2008 ní­ét hebben zien aankomen en nu weer hoog
met hun deskundigheid van de toren blazen, dienen alle met veel aplomb gebrachte
voorspellingen over de grote zegeningen van CETA en TTIP versus de
onvermijdelijke rampen als beide verdragen uiteindelijk toch niet worden
geratificeerd, derhalve met de nodige scepsis te worden bezien.

Twintig jaar lang heeft een neoliberale kaste een groot deel van de bevolking
straal genegeerd.

Verliezers van mondialisering krijgen in de vorm van lagere uitkeringen nog een
extra trap na




Bekijk de oorspronkelijke pagina:

LOAD-DATE: 2 November 2016

LANGUAGE: DUTCH; NEDERLANDS

GRAPHIC: Thomas von der Dunk is cultuurhistoricus.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              61 of 200 DOCUMENTS



                                 de Volkskrant

                            2 november 2016 woensdag

Buma laat zich niet door Rutte verleiden

BYLINE: DOOR FRANK HENDRICKX

SECTION: Ten Eerste; Blz. 4

LENGTH: 1073 woorden



HIGHLIGHT: Het is de moeizaamste relatie van het Binnenhof: Mark Rutte en
Sybrand Buma. Een half jaar voor de verkiezingen zijn de twee tegenpolen
verwikkeld in een precair spel, met het Oekraïneverdrag als inzet.


analyse kopstukken VVD en CDA in onmin


'Op het CDA heb ik nooit vergeefs een beroep gedaan', zei een bijna
geëmotioneerde Mark Rutte afgelopen vrijdag tijdens zijn wekelijkse
persconferentie. 'Nog helemaal nooit.'

Hoffelijke woorden van een premier in nood. Mark Rutte heeft de steun nodig van
het CDA - desnoods alleen in de Eerste Kamer - om het associatieverdrag met
Oekraïne te ratificeren. Een verdrag dat volgens de premier 'groter dan
Nederland' is. 'Veel groter.'



Rutte vecht voor steun in de Eerste en Tweede Kamer, maar stuit daarbij op een
man die volstrekt ongevoelig is voor zijn charmes. Een compliment als dat van
afgelopen vrijdag maakt op Sybrand Buma weinig indruk, misschien ook omdat Rutte
vorig jaar het tegenovergestelde beweerde. De premier verweet de CDA-leider toen
'de oppositierol tot het uiterste door te drijven'. 'Dat verbaast mij en
irriteert me zelfs bij tijd en wijle', zei Rutte.

Het is tekenend voor de VVD'er, zeggen ze binnen het CDA. Voor iedere
gelegenheid is er een andere Rutte. Als hij je nodigt heeft, is hij charmant en
vriendelijk; als hij je niet nodig heeft, onverbiddelijk.

Buma kwam tot dat inzicht in 2012, toen het kabinet Rutte I sneuvelde. Het CDA
lag in puin, maar Rutte toonde geen clementie voor zijn trouwe coalitiegenoot.
Tot afgrijzen van het stuurloze CDA, dat tijd nodig had om zich te herpakken,
pleitte de VVD'er ervoor zo snel mogelijk verkiezingen te houden. Alleen dankzij
de PvdA ging dat niet door.

'Hij liet ons vallen', zegt een CDA'er terugblikkend. 'Rutte dacht alleen maar
aan de verkiezingswinst.'

Sindsdien is de relatie tussen Buma en Rutte ijzig. Vrijwel meteen na het
aantreden van het kabinet trok de nieuwe CDA-leider een streep in het zand. De
coalitie had in de Eerste Kamer steun nodig voor maatregelen op de woningmarkt.
Minister Stef Blok passeerde Buma en ging rechtstreeks onderhandelen met Elco
Brinkman, de CDA-leider in de senaat. Dat leek goed te gaan, totdat Buma zijn
'njet ' liet horen.

De CDA-senatoren stemden uiteindelijk tegen het woonakkoord. Het kabinet klopte
met hangende pootjes aan bij D66, ChristenUnie en SGP, de partijen die
uitgroeiden tot de officieuze gedogers. Het CDA weigerde keer op keer aan te
schuiven. 'Ze zijn op verantwoordelijkheidsvakantie', sneerde vooral de VVD.

Met de finish in zicht is Rutte terug bij af. Weer zoekt hij steun bij het CDA,
dit keer voor de ratificatie van het Oekraïneverdrag. Weer is Buma afhoudend.
Weer is Elco Brinkman benaderd. En weer is de verwachting in het kabinet dat de
CDA-senatoren het kabinet aan een meerderheid gaan helpen.

Een alternatief lijkt er niet te zijn voor Rutte. De tot voor kort constructieve
gedogers ChristenUnie en SGP ogen nu onvermurwbaar. Ze zijn tegen referenda en
vóór het associatieverdrag; toch vinden ze dat de uitslag moet worden
gerespecteerd.

De onverbiddelijkheid van die twee partijen zou ook voortkomen uit
teleurstelling. Rutte kon de afgelopen jaren altijd rekenen op de steun van
ChristenUnie en SGP, maar toch begon het kabinet een discussie over voltooid
leven en hulp bij zelfdoding - een onderwerp dat uiterst gevoelig ligt bij de
voormalige gedogers. Dat voorval heeft de welwillendheid van ChristenUnie en SGP
het kabinet te helpen niet bevorderd.

De relatie tussen Rutte en Buma is nog stroever. 'Er is een gebrek aan
wederzijds respect,' zegt een CDA'er. 'Er moet heel wat gebeuren, willen die
twee in een volgend kabinet gaan samenwerken', zegt een andere ingewijde.

Buma maakt geen enkel geheim van zijn afkeer. Hij voorspelde dat Rutte niet als
staatsman de geschiedenis zal ingaan, maar als populist: 'Effectbejag is zijn
hoogste doel.' Op een ander moment vroeg hij zich af: 'Hoe vaak kan een premier
sorry zeggen voor alle bewuste onwaarheden die hij de afgelopen tijd heeft
verteld? Buma's conclusie: 'De erfenis van Mark Rutte is een aaneenschakeling
van loze woorden en loze beloften.'

Rutte reageert op zijn beurt getergd. Hij beet Buma vorig jaar tijdens een debat
toe: 'U heeft op geen enkele manier verantwoordelijkheid genomen. U laat de
hardwerkende Nederlander compleet in de kou staan.' Recent verzuchtte de
premier: 'Ik begrijp de heer Buma echt niet.'

De premier is er de afgelopen weken dan ook niet in geslaagd om de CDA-leider
milder te stemmen over het Oekraïneverdrag. Buma blijft er vooralsnog bij dat de
uitslag van het referendum moet worden gerespecteerd, hoe jammer hij dat ook
vindt. 'We moeten niet de bevolking voor de gek gaan houden door nu net te doen
alsof het verdrag wordt veranderd.'

De grote vraag blijft wat de CDA'ers in de Eerste Kamer doen. Buma zou de
senatoren de vrije hand hebben geboden, maar andere CDA'ers wijzen er op dat
'onderlinge solidariteit' ook gaat meespelen. Hoeveel Eerste Kamerleden durven
straks tegen Buma in te gaan. En dan ook nog ten faveure van zijn grote
tegenstander, Mark Rutte?

De premier verwacht voldoende steun, maar met Sybrand Buma als CDA-leider zal
hij er niet helemaal gerust op zijn.

Senatoren CDA mogen zelf beslissen

Het CDA maakt van de goedkeuring van het Oekraïneverdrag een vrije kwestie voor
Eerste Kamerleden. Senatoren kunnen dan naar eigen inzicht voor of tegen
goedkeuring van het verdrag stemmen. Dat zeggen bronnen in het CDA.

Premier Rutte is op zoek naar een meerderheid in de Senaat voor een
Oekraïneverdrag met aanhangsel, waarin het Nederlandse voorbehoud doorklinkt.
Met zo'n 'appendix' wil hij recht doen aan de uitslag van het referendum, waarin
een meerderheid van de kiezers zich uitsprak tegen een verdrag van de Europese
Unie met Oekraïne.

In de Eerste Kamer komen VVD en PvdA 17 zetels tekort voor een meerderheid. D66
(tien zetels) neigt er toe een verdrag te steunen, Ook de Onafhankelijke
SenaatsFractie (één zetel) stemt voor. Als de helft van de CDA-fractie (twaalf
zetels) voor stemt, is het verdrag gered.

CDA-partijleider Sybrand Buma vindt dat gehoor moet worden gegeven aan de
uitslag van het raadgevend referendum van 6 april. 'Als de Kamer dit naast zich
neerlegt, houden we de bevolking voor de gek', zegt hij. Volgens een
partijwoordvoerder kan een vrije kwestie voor de Eerste Kamer pas spelen als het
verdrag in de Tweede Kamer is behandeld.

De afgelopen dagen hebben CDA-senatoren intensief ruggespraak gehouden met leden
van het kabinet, en geestverwanten in het europarlement. Een aantal van hen is
voor goedkeuring.

Hij drijft de oppositierol tot uiterste door

Effectbejag is zijn hoogste doel




Bekijk de oorspronkelijke pagina:

LOAD-DATE: 1 November 2016

LANGUAGE: DUTCH; NEDERLANDS

GRAPHIC: Buma
Rutte

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              62 of 200 DOCUMENTS



                                 de Volkskrant

                            1 november 2016 dinsdag

Niemand zoals ik

BYLINE: DOOR ROBERT VUIJSJE

SECTION: V Opening; Blz. 10, 11

LENGTH: 1155 woorden



HIGHLIGHT: Welke rol speelt afkomst in Nederland? Dat onderzoekt V in een reeks
interviews. Mounir Samuel ( 27 ): 'Met mijn Amersfoortse vriendinnen kon ik niet
delen hoe mijn leven eruitzag.'


Land van afkomst - INTERVIEW MOUNIR SAMUEL

Toen Mounir Samuel nog als vrouw door het leven ging, speelde zijn naam een
belangrijke rol. 'In mijn paspoort heette ik Mounira, maar op het
geboortekaartje stond al: roepnaam Monique. Die naam maakte het makkelijk voor
televisieredacties die me uitnodigden als Midden-Oosten-expert, ik was lekker
toegankelijk. Ik kwam daar vandaan, uit Egypte, maar ik was ook een van ons. De
ideale brug: de passie, het exotische en het buikdansen van mijn Egyptische
kant. Tegelijk was ik een christen en geen moslim, ik zat bij het juiste team.

'Ik weet zeker: als ik Mohammed had geheten, zouden ze me niet zo vaak
uitnodigen. Of als ik de Mounir was die ik nu ben, zonder het diepgaande verhaal
over mijn gender. Dat vond ik pijnlijk. Ik was welkom, maar het kwam ook doordat
ik eruitzag als een mooi meisje, daar dacht ik iedere keer aan.'

Waarom was je roepnaam Monique?


'Mijn vader kwam hierheen uit liefde voor mijn Hollandse moeder, half vluchtend
voor de dienstplicht in Egypte.Dat is het verhaal. Zijn achternaam was Somail,
hij heeft kunnen aantonen dat die naam in het Egyptisch hetzelfde is als Samuel.
Een oom van me bleef in Nederland wel Somail heten, ik zag dat het echt een
wereld van verschil maakte.

'Voordat mijn vader topmanager werd, werkte hij in de jaren tachtig als
voorproever bij Knorr. Voor de wereldgerechten hadden ze een groep nieuwe
Nederlanders die de smaken moesten testen. In die tijd kende de Nederlandse
keuken natuurlijk niet meer specerijen dan peper, zout en kruidnagel. De
wereldgerechten waren best belangrijk, daardoor dachten Hollanders: laten we een
keer naar een Thais restaurant gaan.

'Mijn ouders wilden gewone Nederlanders zijn. Mijn vader heet Joseph, door
vrienden werd hij Joost genoemd. Hij was trots op die Nederlandse naam. Geen
Egyptenaar heet Joost. Hun vrienden kwamen allemaal uit Amersfoort, wat nog bij
de biblebelt hoort. Keurige ChristenUnie-stemmers die ze kenden uit de kerk.
Mijn ouders dachten dat ze wit waren. Alleen beseften ze niet dat die mensen
zeiden: ik ben net bij mijn Egyptische vriend geweest. De enige allochtone
vriend die ze hadden, daar waren ze trots op.'

Was jij een witte Nederlander?

'Als kleuter begon ik uit mezelf te buikdansen, ook al had ik dat om me heen
nooit gezien. Je kunt het adhd noemen, ik vind dat ik gewoon een Egyptenaar ben.
Ik ben luidruchtig, ik hou van dansen, kennelijk wordt dat doorgegeven. Op mijn
12de zat ik met een achternicht op het dak in Cairo en had ik het gevoel dat ik
voor het eerst echt contact had met iemand. Ik begon als een gek de taal te
leren. Met mijn vriendinnen, voor zover ik die had op school in Amersfoort, kon
ik op geen enkele manier delen hoe mijn leven eruitzag. De heftigheid en de
intensiteit van conflicten en emoties, ze konden zich niet voorstellen hoe ons
gezin was. Bij vriendinnen thuis wist ik niet wat ik zag, hoe vrij zij omgingen
met hun ouders.'

'Bijna al mijn vrienden zijn nu van Marokkaanse, Turkse of Iraanse afkomst, van
de tweede of de derde generatie. Die spanning thuis, de strijd, ik hoef het ze
geen seconde uit te leggen. Al die meiden die alleen uit huis kunnen door op een
dag te verdwijnen of door te trouwen en zo snel mogelijk te scheiden, om daarna
hun eigen leven te beginnen. Alles wat ik hierover schrijf en zeg, daar komen
honderden reacties op. Van meiden die biseksueel zijn of verliefd op een
Hollandse jongen. En hun moeder die zegt dat ze hartproblemen krijgt als dat
waar is. Het manipulatieve drama.

'Het gaat niet om de islam, het gaat om gesloten gemeenschappen. In Rouveen of
in Zeeland werkt dat hetzelfde, daar word je ook verstoten als je anders bent.
De gedachte is: ik ben niet ik, wij zijn wij. Je mag niet afwijken van je
omgeving, dan valt het hele systeem van zelfontkenning in elkaar. Ik ken een
meisje uit Zeeland dat al zeven jaar nul contact heeft met haar familie omdat ze
lesbisch is, ik denk zelfs dat de verstoting daar heftiger is. In oosterse
families zijn de banden zo hecht dat er vaak weer toenadering komt.

'In mijn buurt, Bos en Lommer in Amsterdam, ben ik Mounir de schrijver. Ik hoef
niets uit te leggen over wie ik ben. Iedere dag komen meiden met hoofddoeken op
straat naar me toe: wat jij en Tofik Dibi doen is zo belangrijk, we zijn trots
op je.

'De vragen komen uit Hilversum en de grachtengordel. Eerst de gedetailleerde
vragen, over operaties en ombouwen en of-ie dan wel stijf wordt. En daarna het
waardeoordeel: ik vind je gewoon een meisje hoor, je hebt toch borsten, ik vind
je helemaal niet zo veranderd. Het idee van: jij bestaat bij de gratie van mijn
oordeel en ik -beslis wel even of jij Mounir mag zijn in plaats van Monique, dat
zie je echt bij maar één bevolkingsgroep.'

Weet je waar je bij hoort?

'Mijn moeder komt gewoon uit Schiedam, dat vergeet ik weleens. Die witte
zelfingenomenheid, dat ben ik ook. Ik ben tot de conclusie gekomen dat echt
niemand in Nederland hetzelfde is als ik. Wie is er nou Nederlands en Egyptisch,
seksueel fluïde, genderfluïde en slechtziend? De invloed van dat laatste moet je
niet onderschatten. Door zo'n minderheid binnen alle minderheden te zijn,
ontstijg ik het. Ik voel me thuis bij mijn vrienden, maar ik snap de rest van
Nederland intussen ook beter.'

---

Mounir Samuel (Nederland, 1989) vestigde naam als Midden Oosten-deskundige
tijdens de Egyptische opstand in 2011. Hij is christen, maar wordt nog steeds
vaak aangezien voor moslim. 'Zelfs als ik in een kerk een lezing heb gegeven
over mijn christelijke boek, zeggen ze na afloop bij het eten: o ja, jij eet
natuurlijk geen varkensvlees. En ik krijg altijd een fles olijfolie cadeau in
plaats van een fles wijn. Ik kan een handel beginnen in flessen olijfolie.'
Onlangs verscheen bij uitgeverij Jurgen Maas Liefde is een rebelse vogel, zijn
literaire debuut en het eerste boek dat hij schreef onder de naam Mounir Samuel.


Nederlands

'In België, met mijn directheid.'

Egyptisch

'Als ik wildvreemden thuis uitnodig.'

Eten

'Molokhiyya, Egyptische spinaziesoep.'

Partner

'Al mijn grote liefdes waren Egyptisch, problema-tisch en onmogelijk. Ik kan me
mezelf niet voorstellen met een Hollandse partner.'

Mohammed cartoons

'Ik ben honderd procent voor vrijheid van meningsuiting. We moeten ons alleen
afvragen wat de intentie is: moslims beledigen of serieuze vragen stellen over
de profeet? En is een cartoon daar de juiste manier voor?'

---

In gesprek

Schrijver Robert Vuijsje (Alleen maar nette mensen, Beste vriend) interviewt
voor V Nederlanders over de rol die afkomst speelt in hun leven. Mede gebaseerd
op deze serie verscheen onlangs zijn boek Kaaskoppen. Hij spreekt onder anderen
nog met schrijver Jan Cremer (Twents en Hongaars) en komiek Jeffrey Spalburg
(Twents en Surinaams).

'Het idee van: jij bestaat bij de gratie van mijn oordeel en ik beslis wel even
of jij Mounir mag zijn in plaats van Monique, dat zie je echt bij maar één
bevolkingsgroep'




Bekijk de oorspronkelijke pagina: ,

LOAD-DATE: 1 November 2016

LANGUAGE: DUTCH; NEDERLANDS

GRAPHIC: Mounir Samuel
Robert Vuijsje

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              63 of 200 DOCUMENTS



                                 de Volkskrant

                            31 oktober 2016 maandag

'Ja mensen, ik ben een populist'

BYLINE: ROBERT GIEBELS

SECTION: Ten Eerste; Blz. 7

LENGTH: 938 woorden



HIGHLIGHT: Het leek wel cabaret, de maidenspeech van Jan Roos als leider van
VNL, 'de enige rechtse partij van Nederland'. Hij oogstte een daverend applaus.
'We zijn niet asociaal: we verlagen de accijns op roken, drank en benzine.'


Reportage partijcongres voor nederland

Jan Roos drentelt over het podium en spreekt alsof hij een oudejaarsconference
geeft. 'Ja mensen', zegt de voormalige journalist in zijn eerste toespraak als
leider van Voor Nederland (VNL), 'ik sprak dus laatst met Diederik Samsom. Jawel
mensen, ik heb een keer met Diederik Samsom gesproken. Ik vroeg aan Diederik
Samsom: 'Diederik, waar heb jij het over in het café?' 'Daar kom ik niet', zei
Samsom.'

Roos laat een getimede stilte vallen om dit flagrante feilen van de PvdA-leider
op zijn gehoor van 250 VNL-leden te laten inwerken.

'Dan weet je dus niet wat er speelt onder het volk', vervolgt Roos. 'Ik wel,
want ik kom wél in de kroeg. Ik kom uit het volk - wekker zetten en hard werken.
Ik ben een populist en daar ben ik trots op.' Stevig applaus, punt gescoord. En
even later, als het om de verbroken beloften van premier Rutte gaat: 'Mensen, ik
beloof jullie, jullie krijgen géén duizend euro van me!' Weer applaus.

'Een ongelooflijke eer'


VNL organiseerde zaterdag een partijcongres, waar het eerste
verkiezingsprogramma van de partij ten doop werd gehouden. In maart hoopt VNL op
vier à vijf zetels. 'Maar met één zetel kunnen we ook uitgroeien tot een grote,
rechts-liberale partij', belooft Roos. Die ene zetel gaat hij bezetten. 'Een
ongelooflijke eer.'

Na een eerdere mislukking met een overbekende voormalige advocaat, Bram
Moszkowicz, proberen Louis Bontes en Joram van Klaveren, die nu de van de PVV
afgesplitste Groep Bontes/Van Klaveren vormen in de Tweede Kamer, een andere
bekende Nederlander tot het gezicht te maken van hun partij VNL. 'De snelst
groeiende partij van Nederland', zegt VNL-voorzitter Laurence Stassen, net als
Bontes en Van Klaveren ook ex-PVV.

VNL (1.500 leden die 12 euro per jaar betalen) ziet zeeën van ruimte op rechts
en positioneert zich ergens tussen PVV en VVD. 'U bent lid van de enige rechtse
partij van Nederland', meldt Roos. De PVV is sociaal-economisch links.
Bovendien, weten de voormalige PVV'ers van VNL, 'een stem op de PVV is een
verloren stem, want Geert Wilders zal in tegenstelling tot VNL nooit of te
nimmer regeringsverantwoordelijkheid nemen.' En de VVD? 'Daar heb je als je
rechts bent ook niks aan', zegt Roos. 'Kijk naar de afgelopen vier jaar. Ik heb
één woord voor de VVD: onbetrouwbaar.'

De cabareteske toespraak uit het hoofd van het gezicht (met matrozenhoedje) van
het Oekraïne-referendum gaat bij de VNL-leden als een warm mes door de boter.
Hartgrondig ja-knikkend nemen ze zijn vrolijke voordracht tot zich. 'Precies',
beaamt de één, 'zo is het', de ander. 'Hier zitten vooral hbo-plus-mensen en
universitair', zegt een lid, 'maar dat verhaal van die Roos snapt ook iedereen
met alleen lagere school.'

Door de shredder

'Ik ken het partijprogramma natuurlijk van buiten', zegt Roos na afloop. 'Dus
dat ben ik langsgelopen, da's niet zo moeilijk. Van een blaadje iets voorlezen
doe ik niet.' Wat zijn gehoor mee moet nemen? 'Het belangrijkste onderwerp is
immigratie en veiligheid, simpel zat.' Op het podium zegt Roos: Calais, dat was
geen vluchtelingenkamp. 'En waarom moeten al die vluchtelingen in Nederland
blijven als Turkije ook al veilig is?' Applaus, weer een punt gescoord.

Nog zo'n verschil met de PVV? 'Wij zijn juist vóór een dubbel paspoort',
antwoord Roos zijn zelfgestelde vraag. 'Dat heeft het voordeel dat je er een
kunt afnemen.' VNL wil daar een puntensysteem voor hanteren. 'Bij tien punten
gaat je Nederlandse paspoort door de shredder', waarna het op één na grootste
applaus van de dag volgt.

'Nog zo'n speerpunt van ons', zegt Roos, 'belastingen.' VNL wil één
belastingtarief van 25 procent voor iedereen - 'kan ik makkelijk onthouden' - en
alle toeslagen afschaffen. 'Want 70 procent van de mensen krijgt die, terwijl ze
ooit voor een kleine groep waren bedoeld.' Maar, beste mensen, dresseert Roos
zijn publiek, 'we zijn niet asociaal: we verlagen de accijns op roken, drank en
benzine - per slot zijn die alle drie onze hobby's als liberale partij.'

De allerergste belasting wil VNL afschaffen. 'Struikroverij van de overheid,
mensen, gewoon stelen.' Dat is de erf- en schenkbelasting. 'Hebben hardwerkende
Nederlanders iets voor hun kinderen opzijgelegd, moeten die er nog een keer
belasting over betalen.' Stevig applaus, punt zoveel.

Examen

De Volkskrant inspireert Roos tot een daverend slotakkoord. 'In de krant staat
dat deze partij er een is met veel testosteron. Wat de Volkskrant bedoelt: dit
is een partij met kloten!' Jaaaah! gilt een vrouw vooraan, whaaah, schreeuwen de
mannen. Allen staan op. De afsluiter 'stem VNL, dankuwel' gaat in gejoel
verloren.

'Het voelde een beetje als een examen', blikt Roos terug op zijn maidenspeech.
'Maar ach, presenteren doe ik al jaren. Bovendien: het zou wel raar zijn als ik
geen applaus zou krijgen van mijn eigen partijgenoten.'



'DE EU-VLAGGEN MOETEN WORDEN GESTREKEN'

Voor Nederland (VNL) zegt Nederlanders meer inspraak te willen geven met
bindende referenda en gekozen burgemeesters. De Eerste Kamer en de provincies
kunnen worden afgeschaft.

Het eerste referendum moet gaan over de vraag of Nederland lid moet blijven van
de huidige Europese Unie. 'De EU-vlaggen op overheidsgebouwen moeten worden
gestreken', zegt VNL-voorman Jan Roos. 'Ik heb met het Oekraïnereferendum
premier Rutte in grote politieke moeilijkheden gebracht', stelde Roos tevreden
vast op het partijcongres waar hij zijn debuut maakte als lijsttrekker. 'Eerst
was het Oekraïneverdrag dat met dat referendum is afgewezen volgens Rutte een
suf handelsverdragje. Nu breekt zo'n beetje de Derde Wereldoorlog uit als
Nederland niet ratificeert.'




Bekijk de oorspronkelijke pagina:

LOAD-DATE: 30 October 2016

LANGUAGE: DUTCH; NEDERLANDS

GRAPHIC: VNL-voorman Jan Roos op het partijcongres in Rotterdam, waar hij het
verkiezingsprogramma ontvouwde. 'Ach, presenteren doe ik al jaren.'

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              64 of 200 DOCUMENTS



                                 de Volkskrant

                            29 oktober 2016 zaterdag

Zoontje

BYLINE: DE BETROUWBARE MANNETJES

SECTION: Vonk; Blz. 15

LENGTH: 540 woorden


De Betrouwbare Mannetjes


Oo, die Johan. Hier gingen ze weer gezeur mee krijgen! Wilfred Genee probeerde
het 'zo trots als een aapje' van zijn collega nog op een verhaspeling te gooien.
Maar Derksen deed er speciaal voor het 'hysterische juffrouwtje Simons' nog een
schepje bovenop: 'Ze lijkt ook helemaal niet op een pauw.' Lachen. In een studio
verderop riep Giel Beelen 'rustig aan, Sylvana' terwijl hij apengeluiden liet
horen. Lachen, toch?



Het besluit van RTL om Zwarte Piet dan toch maar in te ruilen voor een minder
atletisch roetslaafje hield de gemoederen flink bezig. Ook bij de VVD. Eerder
dit jaar had Halbe Zijlstra zich al hardop afgevraagd of ze bij de HEMA
'helemaal van het padje waren' toen ze daar Vrolijk Voorjaar op de paasfolder
hadden gezet. En toen mensen zich beklaagden over het surplus aan roetmop van
Monsieur Cannibale waren die volgens Halbe ook 'helemaal van het padje'. En nu
dus RTL. Niet meer op het padje. Met een hartverscheurende emovlog probeerde hij
de wat liberalere Henks en Ingrids te lokken. Het was 'een domme zet', 'een
slechte zaak', 'RTL vermoordde het Sinterklaasfeest'. En omdat er blijkbaar
niemand van RTL beschikbaar was om het baanbrekende besluit toe te lichten,
mocht Halbe 's avonds ook nog eens bij Jeroen aanschuiven. Tuurlijk, hij was ook
voor verandering. Maar hoe moest hij dit aan zijn zoontje van acht uitleggen?
Die vond Zwarte Piet de 'coolste gozer die er is' en 'had helemaal niets met
discriminatie en racisme'. Pokémon, Messi, daar kan je het zoontje midden in de
nacht voor wakker maken. Maar discriminatie en racisme? Heeft-ie gewoon niks
mee. Goed, Halbe had het zoontje dan wel wijsgemaakt dat Zwarte Piet een loper
had, omdat de Zijlstraatjes maar een klein schoorsteentje hebben. En het zoontje
had helemaal zelf een oplossing verzonnen nadat hij had gevraagd waarom hij met
zijn roomblanke huid nooit een Zwarte Piet zou kunnen worden. Maar nu zat Halbe
echt met de handen in de middenscheiding. Dan konden de mensen aan tafel hem wel
uitlachen, 'het Sinterklaasfeest was in gevaar.'

Eerlijk gezegd denken de Betrouwbare Mannetjes dat het wel losloopt. Als het
zoontje het deductieve vermogen van z'n vader heeft, vogelt-ie ergens de komende
jaren wel uit hoe het zit. Het is als seksuele voorlichting: terwijl u piekert
over wat u precies moet zeggen, heeft uw eventuele zoontje het familieslot op de
computer al gekraakt om door de digitale vieze blaadjes onder vaders matras te
kunnen grasduinen.

Ondertussen toont het jolige kleedkamerracisme van professor Snorrebaas en 3FM's
bebrilde ochtend-odeur opnieuw dat er de laatste jaren een groter probleem is
blootgelegd. Wij zijn er nog niet helemaal uit hoe we dat hier aan de
respectieve zoontjes gaan uitleggen, maar Halbe, het zou al helpen als jij niet
bij ieder voorjaarseitje als een hysterisch juffrouwtje door het land rent. Hoef
je jezelf daarna ook niet meer zo voor pauw te zetten, bij Aap.

Voor de komende week adviseren wij u de volgende mening:

Kun je nagaan wat een kroonprins zou hebben gekost.

Veel plezier van uw nieuwe mening!

BETROUWBARE MANNETJES MELLE RUNDERKAMP EN SIMON HENDRIKSEN OP TWITTER:
@Betmannetjes

Die jongen vond Zwarte Piet de 'coolste gozer die er is'




Bekijk de oorspronkelijke pagina:

LOAD-DATE: 28 October 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              65 of 200 DOCUMENTS



                                 de Volkskrant

                            28 oktober 2016 vrijdag

Politiek, kom eens uit comfortzone

BYLINE: ERIC WINTER

SECTION: Opinie en Debat; Blz. 22

LENGTH: 1025 woorden



HIGHLIGHT: Infrastructuur Goede ideeën te over, maar investeringen komen er
alleen als de politiek die tot uitvoering weet te brengen.


De koopkracht van de middenklasse is in vijftien jaar nauwelijks gestegen omdat
goedbetaald werk geleidelijk verdwijnt door globalisering, flexibilisering,
robotisering en kapitaalvlucht. Daar komt te weinig voor in de plaats. Professor
Berkhout (O&D, 24 oktober) vraagt zich daarom terecht af waarom er niet meer
wordt geïnvesteerd. Dat er huiver is in Nederland te investeren komt volgens
Berkhout niet doordat er geen geld is - dat klotst bij bedrijven en
pensioenfondsen tegen de plinten - maar doordat het ontbreekt aan goede
voorstellen. Goede voorstellen waar vooral de gewone Nederlander wat aan heeft.



Ik vrees dat de ideeën er wel zijn, maar dat de overheid - bestuur, politiek,
ambtenarij, adviesraden - niet bij machte is deze tot succesvolle uitvoering te
brengen. 'Niemand regeert', schreef journalist Marc Chavannes jaren geleden al.
Te vaak ontbreekt de moed, prevaleert de korte termijn en het lokale belang, of
wint de lobbykracht van gevestigde partijen. Die laatste hebben enorme budgetten
om zowel de burger als de politiek te bespelen. Vastgoedbezitters zijn niet
gebaat bij extra woningbouw, maar bij schaarste en stijgende prijzen.
Monopolisten op het spoor en in de autosector en oliemaatschappijen hebben geen
belang bij zeer snel alternatief openbaar vervoer. Frisdrankfabrikanten zitten
niet te wachten op een suikertax. Dit alles zet een rem op de vooruitgang en
kwaliteit van leven van de Nederlander.

Er zijn ook lichtpuntjes. De energiesector en Staatsbosbeheer zijn in beweging
gekomen met langetermijnplannen. Nu woningbouw, mobiliteit, onderwijs, voedsel,
zorg, defensie en inkomen nog. De Nederlander wil best de handen uit de mouwen
steken om een duurzaam, gezond en welvarend leven op te bouwen, maar dan moeten
basisvoorzieningen en leefomstandigheden waarvoor de overheid verantwoordelijk
is goed zijn geregeld.

Wat betreft wonen en mobiliteit zijn er zeker goede ideeën. Volgens bijzonder
hoogleraar grootstedelijke vraagstukken Zef Hemel is de wereldwijde
verstedelijking hét bewijs van het succes van de megastad. Niets bevordert de
creativiteit, ontwikkeling en innovatie meer dan het directe sociale contact van
mensen in een smeltpot van subculturen en bedrijvigheid. Niets is inspirerender,
efficiënter, bruisender en krachtiger dan de compacte metropool met zijn
diversiteit aan bereikbare voorzieningen. Nederland blijft hier achter. Hemel
pleit er daarom voor ook hier de ruimte te geven aan het ontstaan van ten minste
één megastad. Goed plan, maar hoogleraren zijn wel vaak 'one trick pony's',
zoals Friso de Zeeuw met zijn pleidooi voor extra Vinex-wijken (O&D, 26
oktober). Er zijn meerdere wegen die naar Rome leiden.

Een ander idee is het huidige Nederland als één stad te zien, en de sociale
interactie en compactheid van wonen, werk en voorzieningen te realiseren met een
supersnel metronet dat alle dichtbevolkte regio's (de grote Randstad) onderling
verbindt. Dit kan op basis van bestaande zweeftreintechnologie, met 300 km/uur.
Voor dit voor Nederland uiterst lucratieve plan lobby ik sinds 2006, tot nu toe
zonder succes. Samen met Martin van Pernis (ex-CEO Siemens Nederland) schreef ik
er al eens een opiniestuk over (O&D, 24-2-2012).

Toen Elon Musk in de file stond kreeg hij een vergelijkbaar idee met zijn
'hyperloop', dat is opgepikt door de technische universiteiten van Delft en
Twente. Bert Wagendorp besteedde er aandacht aan in zijn column van 22 oktober.
Het leek hem wel wat, in 30 minuten naar Parijs met 1.000 km/uur. Het gevaar is
dat het door bestuurlijk mismanagement weer uitdraait op een te dure investering
voor een te beperkte doelgroep (zoals Fyra, Zuiderzeelijn) en niet een oplossing
voor dagelijkse mobiliteit in Nederland.

Goede ideeën op het gebied van onderwijs zijn er ook, zoals 'Flip the Classroom'
van docent Jelmer Evers. De lesstof wordt via hoogwaardige instructiefilmpjes
door de scholieren thuis gevolgd in hun eigen tempo. 'Huiswerk' wordt op school
gemaakt onder begeleiding van de docent. Een omgekeerde aanpak. Dit leidt zowel
tot kwaliteitsverhoging als besparingen, die kunnen worden gebruikt voor
verhoging van de onderwijssalarissen, die nu veel te laag zijn. De tijd op
school moet vooral worden gebruikt voor 'bildung' van de persoonlijkheid,
ontwikkeling, veel beweging en cultuur. Dit vergt een nationaal
onderwijsprogramma, investeringen in computers, goed instructiemateriaal voor
alle vakken, bijscholing van docenten en een andere mindset.

Wat betreft kostenbesparende preventieve zorg was er onlangs de hartverwarmende
en van maatschappelijke verantwoordelijkheid getuigende noodkreet aan de
politiek van vier maagverkleiningschirurgen (O&D, 14 oktober) om de
obesitasepidemie aan te pakken. Ook voor de basale humane bestaanszekerheid zijn
er ideeën zat. Denk aan het basisinkomen in plaats van feodale
armoedebestrijding en sollicitatieplicht.

Randvoorwaardelijk is bestuurlijke vernieuwing, wat de crux is voor het
uitblijven van zinnige voorstellen voor investeringen. De overheid is te zwak en
te versnipperd tegenover het bedrijfsleven. Een goed idee is om voor grote
infrastructurele wetten waarvan het effect decennialang doorwerkt - zoals het
plan van Staatsbosbeheer - omwille van de betrouwbaarheid van de overheid en het
draagvlak bij de bevolking, een tweederde meerderheid te verlangen, zodat een
nieuwe regering niet steeds weer een andere koers kan inslaan. Je wilt toch niet
dat een nieuw kabinet de pas aangeplante boompjes van Staatsbosbeheer weer gaat
omzagen.

Een andere dringend noodzakelijke bestuurlijke vernieuwing is een
tweelagenstructuur bestaande uit een landelijke overheid en 25 à 30 regio's, in
plaats van gemeenten en provincies, onder andere gesteund door Rob van Gijzel,
Ahmed Aboutaleb en de OESO. Een dergelijke structuur zou veel eerder leiden tot
de zinvolle voorstellen die Berkhout nu mist.

Ideeën genoeg. Geld genoeg. Hardwerkende Nederlanders bij bosjes. De technologie
is er. Alleen de politici moeten uit hun comfortzone komen.

Creëer supersnel metronet dat alle dichtbevolkte regio's verbindt

Leer thuis met instructiefilmpjes en doe op school vooral aan 'bildung'




Bekijk de oorspronkelijke pagina:

LOAD-DATE: 27 October 2016

LANGUAGE: DUTCH; NEDERLANDS

GRAPHIC: Zweeftrein bij oudejaarsstunt in Drachten.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              66 of 200 DOCUMENTS



                                 de Volkskrant

                            28 oktober 2016 vrijdag

Is virtuele buurtcafé meer waard dan herensoos?

SECTION: Economie; Blz. 28

LENGTH: 505 woorden


De kwestie Peter de Waard


Reageren?

p.dewaard@volkskrant.nl

Als Facebook het buurtcafé van de wereld is, kan Twitter de herensociëteit
worden genoemd. Weliswaar twitteren ook vrouwen, maar degenen die bij dit medium
hun opinies uiten kunnen vooral worden gevonden in de elite. En dat zijn vooral
hoge heren.



Ze pronken via snedige opmerkingen en kwinkslagen trots met hun eruditie. En ze
proberen daarmee ook zichzelf te verkopen, zeg: toegang te krijgen tot de
babbelprogramma's waarmee ze hun standpunten (politici) of boeken (schrijvers en
journalisten) aan de man kunnen brengen.

Alleen loopt het lekker met het virtuele buurtcafé van het klootjesvolk en gaat
het slecht met de virtuele herensociëteit van de kletsende klasse. In het
buurtcafé komen steeds meer mensen die ouwehoeren over hun kinderen,
kleinkinderen, vakanties en wat ze hebben gezien op televisie en YouTube of
hebben meegemaakt op straat. Facebook telt wereldwijd nu 1,2 miljard klanten,
Twitter 300 miljoen.

Waar Facebook groeit - in Nederland naar bijna 10 miljoen gebruikers - neemt
Twitter af: in Nederland van 3,3- naar 2,8 miljoen. Daarnaast laten de
twitteraars zich minder vaak zien in de sociëteit. Dat is vreemd, want de
traditionele media die toch nog het debat grotendeels bepalen, nemen vaak wel
tweets van de elite over maar zelden het Facebook-gekeuvel van het gewone volk.


Twitter staat daarom al enige tijd in de etalage. Niemand wil het hebben.
Tenminste niet voor de prijs die het aandeel nu op de beurs noteert. Nadat alle
kandidaat-kopers de zakenbankiers die met Twitter op de stoep stonden de deur
hebben gewezen, zou nu de lommerd van de wereld zich hebben gemeld: het Japanse
conglomeraat Softbank.

Twitter meldde donderdag dat in het derde kwartaal de inkomsten met 9 procent
zijn gestegen (de laagste stijging sinds de oprichting) en een verlies was
geleden van 103 miljoen dollar (94 miljoen euro).

Weliswaar is het geen lucratieve advertentiefuik, het zou nog wel een smakelijk
hapje kunnen zijn voor dataminers: bedrijven die sociale media in de zoektocht
naar doelgroepen gebruiken om klanten te profileren. De twitteraars vormen een
hoogopgeleide kaste, waaraan bijvoorbeeld nog boeken en tijdschriften zijn te
slijten. Of dure Tesla's.

Onder de twitteraars zitten veel politieke kopstukken en celebrity's met
miljoenen volgers en fans. Die adressen moeten marketingbureaus zeker
interesseren.

Het grote nadeel van de virtuele herensociëteit is dat de klanten daar alleen
hun successen delen en hoogtepunten breed uitmeten. In de echte soos wil iemand
na enige versnaperingen ook wel zijn hart luchten en over tegenslagen praten -
'ik heb de zak gehad', 'mijn vrouw is weggelopen', 'mijn kind is aan de drugs'
en 'de rente op mijn spaarrekening is ook nog verder verlaagd'. Met zwarte humor
is Twitter niet rijk gezegend. Maar dat is het virtuele dorpscafé ook niet.

Daarvoor moet men nog altijd naar de echte soos of het café.

Twitter moet wat waard zijn voor dataminers die doelgroepen profileren




Bekijk de oorspronkelijke pagina:

LOAD-DATE: 27 October 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              67 of 200 DOCUMENTS



                                 de Volkskrant

                           27 oktober 2016 donderdag

Eerste vrouw solo in Prado

BYLINE: MAARTJE BAKKER

SECTION: V Opening; Blz. 3

LENGTH: 549 woorden



HIGHLIGHT: De Vlaamse 17de-eeuwse kunstenaar Clara Peeters krijgt eindelijk de
erkenning die ze zocht, met als eerste vrouw een solotentoonstelling in het
Prado in Madrid.


Vandaag - HET NIEUWS VAN DONDERDAG 27 OKTOBER


'Qué hambre - wat een honger!' Het water loopt een bezoekster van het Prado in
de mond als ze de tentoonstelling van Clara Peeters binnenloopt. De Vlaamse
kunstenaar schilderde tussen 1607 en 1621 stillevens met het heerlijkste eten.
Een fruitschaal zo vol als hij thuis nooit ligt. Edammer kaas die destijds tot
in Spanje verkocht werd. Een bruidstaart zonder kaarsjes, maar in plaats daarvan
met takjes tijm.



De schilderijen moeten laten zien dat de bezitter ervan een persoon van de
wereld is. Er staan schelpen op uit zeeën die zeker niet de Noordzee waren.
Porselein uit China, glaswerk uit Venetië. Typische statussymbolen, vertelt
Alejandro Vergara, hoofd Vlaamse schilderkunst in het Prado en curator van de
tentoonstelling. 'Voorwerpen zoals nu de auto waarin je rijdt of de kleding die
je draagt.'

Clara Peeters verwerkte in haar schilderijen vaak een stiekem zelfportret. Een
manier om gezien te worden in een wereld waarin haast alleen mannen schilderden.
Soms wordt haar beeltenis wel zes keer weerspiegeld in één kan: een vrouw met
een grote kraag en een kapje op het hoofd, kwast in de hand. Het lijkt een
grapje, maar volgens de makers van de tentoonstelling ligt het serieuzer: ze
zocht bevestiging. 'Ze wilde gezien worden', aldus Vergara.

Nu, bijna vierhonderd jaar later, wil het Prado haar die zichtbaarheid geven. Al
is er over de persoon Clara Peeters nog steeds erg weinig bekend. 'Er waren maar
twee categorieën vrouwen die schilders konden worden in die tijd: vrouwen met
een schilder als vader, of vrouwen uit een aristocratische familie', zegt
Alejandro Vergara. 'Het probleem is dat we niet weten tot welke categorie Clara
Peeters behoort.'

De weinige 17de-eeuwse vrouwen die schilderden, waren veroordeeld tot
stillevens, weet Vergara. 'Om mensen te schilderen zouden ze moeten oefenen met
naaktmodellen. Dat lag moeilijk voor een vrouw in die tijd.'

Peeters verdient deze tentoonstelling, vond het Prado, omdat ze vernieuwend was.
Ze ging heel realistisch te werk. Elegant en precies - zou je dat vrouwelijk
kunnen noemen? Peeters kwam uit Antwerpen. Dat was in de 16de eeuw een centrum
voor botanisch tekenaars, die heel nauwkeurig planten natekenden. Die
'proto-wetenschappelijke cultuur' kan Peeters hebben beïnvloed. Bovendien zou ze
als eerste schilder vissen hebben verwerkt in een stilleven.

Vijftien werken bracht het Prado bij elkaar; eentje is afkomstig uit het
Mauritshuis in Den Haag. Het zijn allemaal stillevens, maar soms komt er iets
levends om de hoek kijken. Een betrapte, dikke kat die zijn zinnen op een vis
heeft gezet. Of een valk die bovenop een mand met geschoten vogels zit. Ook dat
gevogelte was typisch aristocratie: in 1613 werd er een wet afgekondigd die
voorschreef dat de jacht 'de plume avec plume' (van de veren met de veren) moest
plaatsvinden. Met andere woorden: er mocht slechts met valken op vogels worden
gejaagd en de gewone man moest zich er verre van houden.

De stillevens van Clara Peeters waren bedoeld voor in de eetzalen van de
bovenklasse. Het is niet moeilijk je de tafelende aristocraten voor te stellen:
de verlichting in het Prado is als die van een gezellig restaurant.

Clara Peeters verwerkte in haar schilderijen vaak een stiekem zelfportret




Bekijk de oorspronkelijke pagina:

LOAD-DATE: 26 October 2016

LANGUAGE: DUTCH; NEDERLANDS

GRAPHIC: Een bezoeker kijkt naar Stilleven met kaas, amandelen en pretzels.
Een vanitas(ijdelheid)schilderij door Clara Peeters; vermoedelijk een portret
van zichzelf.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              68 of 200 DOCUMENTS



                                 de Volkskrant

                            26 oktober 2016 woensdag

Een baan bij het Rijk: gouden kooi of buitenkans?

BYLINE: NANDA TROOST

SECTION: Binnenland; Blz. 5, 6

LENGTH: 1423 woorden



HIGHLIGHT: Jaloersmakende aanvullende regelingen en volop kansen op bijscholing.
Maar ook: weinig doorstroming op een behoorlijk grijze werkvloer. Vijf redenen
om bij de overheid te gaan werken. Of juist niet.


Wat staat er op het graf van een ambtenaar? Hier rust hij verder.

Maar de notaschrijver en -schuiver heeft allang plaatsgemaakt voor de
rijks-ict'er die verantwoordelijk is voor wifi op de snelweg, de provinciale
arts bij de regionale gezondheidsdienst, de gemeentelijk medewerker sociaal team
jeugd en de klaarmeester voor rioolzuiveringsinstallaties van het waterschap.



Er wordt dus gewérkt bij het Rijk, gemeenten, provincies en waterschappen, zoals
het openbaar bestuur inclusief de rechterlijke macht heet. En wel door iets meer
260 duizend ambtenaren. Is dat veel of weinig?

Sinds 2004 zijn er 40 duizend banen, wat neerkomt op 50 duizend ambtenaren,
verdwenen. De overheid treedt terug en bezuinigt. Opvallend is dat de daling van
werkgelegenheid voor rekening komt van gemeenten (min 36 duizend), terwijl zij
taken als jeugdzorg, werk en inkomen en zorg aan langdurig zieken en ouderen van
de rijksoverheid (min tweeduizend) overnamen. De burger is beter af met dat ene
loket, maar gemeenten klagen dat de decentralisatie vooral een bezuiniging is.
Gemeentelijke banen zijn vooral verdwenen door privatisering van bijvoorbeeld de
reinigingsdiensten. Daarnaast werden banen geschrapt doordat gemeenten zijn gaan
samenwerken op het gebied van milieu, sociale diensten en veiligheid. In 2010
werd de crisis voelbaar en hebben gemeenten de 'kaasschaaf' gehanteerd om de
organisatie te verkleinen.

Hoe ziet de overheid er in heel grote lijnen uit?

Vrouwelijk: bijna de helft van de ambtenaren is vrouw. Dat is te danken aan
werken in deeltijd. Ruim eenderde van het openbaar bestuur werkt parttime,
vrouwen maken daar fors gebruik van.

Grijs. De gemiddelde leeftijd schuift langzaam richting de vijftig. Die trend
zet met het optrekken van de pensioenleeftijd voorlopig door. Vorig jaar was
zo'n 31 procent van de ambtenaren 55-plusser, 12 procent was jonger dan 35.

De verdiensten bij de overheid zijn goed, met in veel functies een jaarsalaris
van gemiddeld 52 duizend euro, terwijl Jan Modaal zich jaarlijks tevreden moet
stellen met krap 35 duizend euro bruto.

Dit zijn de vijf redenen om bij de overheid te gaan werken. Of juist niet.

1. Werken in een gouden kooi

Als het om arbeidsvoorwaarden gaat, leeft de overheidsdienaar in een gouden
kooi. Daar staat tegenover dat ambtenaren de mogelijkheden voor scholing, al dan
niet via speciale talentontwikkelingsprogramma's, roemen. De al eerder genoemde
mogelijkheden voor deeltijdwerk, waarmee je in het bedrijfsleven je kansen op
een glanzende carrière soms ronduit verkleint, behoeven geen verdere
toelichting.

Dan het ouderschapsverlof, het wettelijke recht op een half jaar vrij (of een
heel jaar korter werken) tot een kind acht jaar is. De meeste werkenden betalen
dat uit eigen zak en teren op het recht op terugkeer in de oorspronkelijke
functie. Ouderschapsverlof bij de overheid betekent echter dat de helft van de
opgenomen uren gewoon wordt doorbetaald.

Dan is er de jaloersmakende aanvullende regeling voor wie werkloos wordt. Die
komt neer op de factor 3. Ooit had iedereen recht op maximaal vijf jaar
werkloosheidsuitkering. Dat werd omgezet in 38 maanden en wordt nu afgebouwd tot
maximaal 2 jaar in 2019. Maar wordt een ambtenaar ontslagen, dan heeft hij
maximaal 6 jaar recht op een uitkering.

Vertrekken bij de overheid staat bijna gelijk aan met pensioen gaan. Natuurlijk,
er stappen ambtenaren over naar het bedrijfsleven. Maar zie er als jongere
werknemer maar eens tussen te komen. Een ambtenaar met 'een baan voor het leven'
kijkt als hij eenmaal 35 is steeds minder naar andere vacatures.

2. Bijdragen aan de maakbare samenleving

Een ambtenaar gaat niet voor het grote geld. De vacaturesite van het Rijk zegt
alles: werkenvoornederland.nl. Het deksel op de lonen is de balkenendenorm: het
jaarsalaris van een minister, dit jaar 179 duizend euro. Lichtjaren verwijderd
van Nancy McKinstry, bestuursvoorzitter van het informatiebedrijf Wolters
Kluwer. Zij verdiende het afgelopen jaar 15 miljoen euro.

De jarenlange nullijn is voorlopig verleden tijd. Maar de loonsverhoging die de
ambtenarij dit jaar krijgt, betaalt ze deels uit eigen zak door een lagere
pensioenopbouw. Nog altijd geldt dat in lage functies bij de overheid relatief
veel wordt verdiend en werknemers met een hogere functie vaak beter worden
betaald in het bedrijfsleven.

Ingezet door de decentralisatie is de ambtenaar die impact wil hebben steeds
vaker beter af bij een gemeente dan bij een ministerie. Vanuit ministeries
verschijnen, in tegenstelling tot voor de eeuwwisseling, niet meer van die
diepgravende visiedocumenten over onderwerpen als het milieubeleid of de
invulling van de bebouwde omgeving.

3. Grote behoefte aan jongere werknemers

Al die tevredenheid over inhoud en randvoorwaarden zet een rem op de
doorstroming binnen het ambtenarenapparaat, en vooral op de instroom van
jongeren. Hoe groter het verschil in leeftijd tussen hen en de huidige
ambtenarij wordt, des te onaantrekkelijker de overheid als werkgever in spe zal
zijn.

Daarom worden initiatieven genomen om de vergrijzing tot stilstand te brengen.
De gemeente Stichtse Vecht (Breukelen, Loenen, Maarssen) heeft een
wervingsbeleid gericht op jongeren tot 30 jaar. Zij nam een kleine twintig
jongeren aan op basis van competenties ('Wat denk jij dat de gemeente nodig
heeft?') in plaats van ervaring. Hun opdracht: zoek vanuit je passie een plek
binnen de organisatie. Het gaf reuring in het stadhuis, maar inmiddels melden
ook oudere ambtenaren zich met de wens om binnen de organisatie in beweging te
komen.

4. Sneller handelen met minder kennis

Jonge ambtenaren - jonge burgers trouwens ook - willen meestal sneller vooruit
dan hun oudere collega's. Die laatsten doorlopen eerst het ambtelijke traject
van stafafdelingen, directies en politiek voordat de mouwen worden opgestroopt.
Maar daarin komt verandering.

Zaanstad is een goed voorbeeld van een gemeente waar zo'n cultuuromslag, die
zeker jongere werknemers zal plezieren, is ingezet.

Het eerste wapenfeit is dat asielzoekers die nog geen status hebben, in Zaanstad
al wel als fietsenmaker of ict'er vrijwilligerswerk mogen doen. Korte lijnen
binnen en buiten de gemeente, aanschuiven bij een raadsvergadering; de belangen
zijn te groot om deze groep mensen te lang doelloos aan de kant te laten staan.
De eigenwijsheid en frisse blik van jonge ambtenaren laat zich goed combineren
met de kennis en reflectie van de ouderen, is tot dusver de ervaring op het
stadhuis in Zaanstad.

Aandachtspuntje: niet alleen ambtenaren waarschuwen ervoor dat er met het
vertrek van de oudere ambtenaar soms te veel kennis verloren gaat. Actueel
voorbeeld is de Belastingdienst, waar door een riante vertrekregeling ambtenaren
opstappen die het ministerie niet kwijt wil. Ook dossiertijgers met dertig jaar
ervaring op het gebied van kinderopvang of onderwijs zijn er steeds minder.

5. Beschermd (nog wel) tegen politieke willekeur

Nog één keer terug naar de gouden kooi, en dan met name naar het ontslagrecht en
de extra jaren WW voor ambtenaren. De politiek wil al langer af van deze
bijzondere arbeidsvoorwaarden. De Eerste Kamer aarzelt nog.

Dat is niet voor niets, waarschuwen ambtenaren die vinden dat ze ten onrechte
als luxepaarden worden weg- gezet. Ambtenaren grijpen soms in in het privéleven
van burgers. Dat vraagt om een aparte status en bijbehorende bescherming, vinden
ze. Ook moeten ze kritisch en onafhankelijk kunnen handelen en daarbij niet in
de weg worden gezeten door eventuele financiële toekomstzorgen. Dat geldt
bijvoorbeeld voor de gemeentesecretaris die als klokkenluider zijn baan op het
spel zet en niet in een caravan wil eindigen.

Goudgerand is niet meer van deze tijd, maar ruimte - en bescherming - voor
tegengeluid blijft nodig.

(RIJKS)ERVAREN BRONNEN

Dit artikel kwam tot stand op basis van gesprekken met: Patrick Banis (directeur
arbeidsmarkt CAOP), Nicole Cox (projectleider energieteam provincie Brabant),
Bert de Haas (FNV Overheid), Maurits Hoenders (beleidsadviseur sector Rijk
CMHF), Asha Khoenkhoen (VNG), Rein Kroes (CBS), Erik Rutten (projectmanager
Belastingdienst en voorzitter vakbond VHMF), Joop Schippers (hoogleraar
arbeidseconomie UU),

Emke Westra (procesmanager vastgoed gemeente Schiedam en voorzitter
jongeambtenarennetwerk Futur), Jessica de Wit (adviseur directie Stichtse
Vecht), Eveline Zeeman (programma-manager vluchtelingen Zaanstad).

Je verdient geen miljoenen, maar meer dan Jan Modaal

Wie vertrekt, kan vaak al vroeg met pensioen

Dossier- tijgers met dertig jaar ervaring worden schaars




Bekijk de oorspronkelijke pagina: ,

LOAD-DATE: 25 October 2016

LANGUAGE: DUTCH; NEDERLANDS

GRAPHIC: De overheid in cijfers

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              69 of 200 DOCUMENTS



                                 de Volkskrant

                            26 oktober 2016 woensdag

'Het is continu sloot in, sloot uit'

BYLINE: RIFFY BOL

SECTION: Binnenland; Blz. 7

LENGTH: 492 woorden



HIGHLIGHT: Erik Blokland voorkomt als rattenvanger in rijksdienst dat de
knaagdieren de dijken laten doorbreken. Zwaar werk, maar zijn baan heeft ook
mooie kanten: 'Elke dag opnieuw geniet ik van de natuur.'


Het waterschap

ERIK BLOKLAND (50)

Opleiding: Interne cursus muskusrattenvanger

Functie: Muskusrattenvanger bij waterschap Rivierenland, rayon Hoeksche Waard

Wat houdt uw functie in?

'Ik draag zorg voor het indammen van de populatie muskusratten in een gebied van
750 kilometer watergang. Dat bestaat voornamelijk uit sloten tussen akkers en
weilanden. Door het gegraaf van muskusratten storten wallen van boerenland in.
Na verloop van tijd kunnen zelfs dijken doorbreken.

'We dammen de populatie steeds verder in: in de jaren negentig ving ik
vierduizend ratten per jaar, nu zijn het er jaarlijks nog maar veertig. Met
oranje vlaggetjes en een app kan ik precies bijhouden waar ik klemmen voor
gangenstelsels heb neergezet. Die controleer ik minimaal drie keer per week. Als
er een rat in zit, registreer ik leeftijd, geslacht en vindplaats in een
database. Die gegevens zend ik naar het hoofdkwartier in Tiel terwijl ik met
beide benen in de sloot sta: ratten vangen anno 2016.'

Hoe is het om uw beroep uit te oefenen bij de overheid?

'Muskusrattenvangers bestaan alleen bij de overheid! Gewone burgers mogen de
beesten namelijk niet vangen.

'Na zes jaar als stratenmaker te hebben gewerkt, werd ik 25 jaar geleden
muskusrattenvanger in Alblasserwaard-Oost. Halverwege de jaren negentig vertrok
ik naar de Hoeksche Waard. Daar werkte ik tot in 2012 de nieuwe Waterwet werd
ingevoerd voor de provincie Zuid-Holland. Vervolgens maakte ik de overstap naar
waterschap Rivierenland.

'In dit beroep staat dienstbaarheid voorop. Ik kan mijn werkzaamheden
zelfstandig uitvoeren en de afstemming met de andere waterschappen verloopt
uitmuntend.'

Is dit uw droombaan?

'Ja, hoewel er zoals bij ieder beroep mooie en minder mooie kanten aan mijn werk
zitten. Ik probeer zo diervriendelijk mogelijk te handelen. De klemmen die ik
gebruik, doden de muskusratten vrijwel meteen. Toch ben ik elke keer weer even
stil als door mijn toedoen een rat is gedood.

'Muskusrattenvanger is een fysiek zwaar beroep. Een rattenvanger zoals ik die al
25 jaar in het vak zit, krijgt op den duur last van zijn gewrichten. Het is
continu sloot in, sloot uit en ploeteren door de modder. Daar tegenover staan de
seizoensveranderingen: elke dag opnieuw geniet ik van de verschillende planten
die bloeien en van de jonge dieren in het veld. Meestal ben ik alleen op pad en
kan ik mijn eigen routes inplannen. Heerlijk is dat.'

Wat is uw carrièreperspectief?

'Het veldwerk verwacht ik nog een jaar of tien te kunnen volhouden. Daarna kan
ik me richten op zittende werkzaamheden zoals de landelijke muskusrattendatabase
bijhouden. Ook volg ik een opleiding watermanagement dat me de kans biedt om
teamleider te worden of aan waterprojecten van het waterschap te werken.

'Het toekomstperspectief van rattenvangers is goed. Vanwege het Nederlandse
natuurbeleid, met veel ruimte voor rivieren en waterberging, zal de muskusrat
steeds nieuwe leefomgevingen weten te vinden.'




Bekijk de oorspronkelijke pagina:

LOAD-DATE: 25 October 2016

LANGUAGE: DUTCH; NEDERLANDS

GRAPHIC: Erik Blokland

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              70 of 200 DOCUMENTS



                                 de Volkskrant

                            24 oktober 2016 maandag

Elizabeth voelt Brexit in portemonnee

BYLINE: PATRICK VAN IJZENDOORN

SECTION: Ten Eerste; Blz. 14

LENGTH: 413 woorden


Ze zou, volgens de Britse tabloid The Sun althans, voor de Brexit zijn, maar nu
dreigen er voor de Britse vorstin Elizabeth toch ook nadelen te kleven aan een
leven buiten de Europese Unie. Door het wegvallen van de Europese
landbouwsubsidies dreigt er een gat van 1,2 miljoen euro te vallen in de
koninklijke jaarbegroting.



De regering had al aangekondigd boeren tot 2020 te zullen compenseren, en nu wil
de Keeper of de Privy Purse - de koninklijke penningmeester - dat ook de
Windsors en 'hun' boeren schadeloos worden gesteld. Dat meldde The Sunday
Telegraph.

Terwijl Britse politici al jaren tekeergaan tegen het gemeenschappelijke
landbouwbeleid, zijn de grootgrondbezitters - zowel de landadel als de nieuwe
rijken - dankbare ontvangers van de subsidies. De Saoedische prins Khalid
Abdoellah al Saoed krijgt jaarlijks vele duizenden ponden voor zijn racebaan.
Ook de persbaron Paul Dacre, baas van de eurosceptische Daily Mail, teert op
Europese subsidies, net als stofzuigerkoning James Dyson en de hertog van
Westminster, een van de rijke mannen van het land.

Vorig maand uitte Hannah Martin namens Greenpeace kritiek op deze opmerkelijke
situatie. 'Het is duidelijk dat we zo niet kunnen doorgaan na de Brexit,' zei ze
tegen The Guardian. Volgens haar moet er worden gekeken naar de rijkdom van de
subsidieontvanger.

Dat zou betekenen dat de Windsors minder geld krijgen. Elk jaar gaat er ruim
acht ton naar de acht boerderijen op het 6.400 hectare tellende Sandringham, het
landgoed waar de koningin in de wintermaanden resideert. De biologische boeren
daar produceren erwten, koolzaad, suikerbieten, haver, mais, gerst en gierst.
Ook telen ze orchideeën.

Brussels geld vloeit ook naar Windsor Park, gelegen rondom het gelijknamige
kasteel, het koninklijke hoofdverblijf. Daar staan drie boerderijen - The Home
Farm, The Daily Farm en de The Flemish Farm - die elk jaar 360 duizend euro
ontvangen. De kroondomeinen van prins Charles, een enthousiaste hobbyboer,
krijgen ruim een ton.

Een deel van de opbrengst van de kroondomeinen gaat naar een fonds waaruit de
onkosten voor de Windsors worden betaald. Volgens The Sunday Times bezit
Elizabeth 380 miljoen euro, waarmee ze op plek 302 staat van de rijkste Britten.


De Windsors betalen vrijwillig belasting, een bedrag dat gelijk staat aan
hetgeen ze als 'gewone' burgers zouden moeten betalen. Uit berekeningen is
gebleken dat de Windsors iedere Brit uiteindelijk 62 cent per jaar kosten.




Bekijk de oorspronkelijke pagina:

LOAD-DATE: 23 October 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              71 of 200 DOCUMENTS



                                 de Volkskrant

                            21 oktober 2016 vrijdag

De aanval op onafhankelijke media

BYLINE: NADEZDA AZHGIKHINA

SECTION: Opinie en Debat; Blz. 22

LENGTH: 1074 woorden



HIGHLIGHT: CENSUUR rusland


Na de terreuraanslagen van 11 september 2001 in de Verenigde Staten werd de
zogenoemde 'Oorlog tegen de Terreur' ontketend. De door de VS geleide militaire
invallen in Afghanistan en Irak waren niet alles; veel landen hebben ook het
toezicht op hun binnenlandse media en hun gewone burgers opgevoerd. De vrijheid
van meningsuiting en de persoonlijke privacy, zo beweerden overheden, moesten
worden gekortwiekt in het belang van de veiligheid.



De schade daarvan trof vooral Rusland, waar antiterreurmaatregelen vaak zijn
gebruikt als middel om de stemmen het zwijgen op te leggen van degenen die
andere, afwijkende meningen hebben, met name meningen die kritisch staan
tegenover de regering van president Poetin. Door de veiligheid als excuus te
gebruiken om de mediawetgeving, die journalisten expliciet tegen censuur
beschermt, aan de wilgen te hangen, heeft de regering de journalistiek
aanzienlijk ondermijnd.

Die wetgeving was gebaseerd op het Europees en het internationaal recht, en
symboliseerde de overwinning van de democratie in Rusland. De integriteit van de
wetgeving is geleidelijk aan verzwakt door amendementen die de vrijheid van
meningsuiting beperken, evenals de mogelijkheden voor journalisten om
ongehinderd hun werk te doen, en door de ongelijkwaardige toepassing van
bestaande regels.

Neem de 'wet op het tegengaan van extremistische activiteiten', die het recht op
de vrijheid van meningsuiting en vergadering beperkt. Van kracht geworden in
2012, te midden van nationale protesten tegen de gemanipuleerde verkiezingen, is
hij het vaakst gebruikt tegen journalisten en bloggers.

Galina Arapova, de directeur van het Mass Media Defense Center, heeft opgemerkt
dat de wet kan worden toegepast zodra er kritiek wordt geuit op hele groepen of
systemen. Dit onderstreept het centrale probleem met wetten tegen het
extremisme: 'extremisme' is een veel te brede term om te waarborgen dat zulke
wetten alleen worden gebruikt ter bescherming tegen terroristische aanvallen.

Er is sprake van een soortgelijke dubbelzinnigheid rond gerelateerde termen,
zoals 'smaad' en 'hate speech'. Smaad - gedefinieerd aan de hand van bredere
omschrijvingen als 'laster' en 'reputatieschade' - werd ook in 2012 als misdaad
bestempeld, met wetgeving die specificeert dat 'laster tegen rechters,
juryleden, aanklagers en rechtsdienaren' een daad is die zware bestraffing
verdient.

Dergelijke wetten maken onderzoek naar officiële corruptie veel lastiger voor
onafhankelijke journalisten, die veelvuldig voor de rechter worden gedaagd door
hoge managers en overheidsfunctionarissen, omdat ze berichten over hun luxueuze
leefstijl.

De afgelopen jaren is de populariteit van die smaadprocessen afgenomen, ten
gunste van aantijgingen van extremisme en oproepen tot haat. Inmiddels staat het
instellen van een onderzoek naar corruptie bij de plaatselijke politie gelijk
aan het oproepen tot haat tegen deze 'sociale groepering', en 'deskundige'
linguïsten hebben ook al vastgesteld dat journalisten 'aanzetten tot haat' tegen
medewerkers van regionale besturen, rechters en andere autoriteiten.

Soms kunnen dergelijke wetten op werkelijk bizarre manieren worden toegepast,
alleen om het functioneren van de nieuwsmedia tegen te werken. Zo kan een krant
worden beticht van haatzaaien en voor de rechter worden gedaagd wegens het
publiceren van foto's van de nazivlag bij een artikel over de Tweede
Wereldoorlog.

En de wetten blijven maar komen. De afgelopen decennia zijn ruim twintig nieuwe
wetten en maatregelen geïntroduceerd die slaan op de media, waarvan de meeste
een restrictief karakter hebben. Deze maatregelen beperken niet alleen de
onderwerpen die journalisten veilig kunnen verslaan, ze zorgen er ook voor dat
de financiering voor onafhankelijke media aan banden wordt gelegd, door
restricties op buitenlandse investeringen en reclame. Zulke wetten hebben vele
mediaorganisaties gedwongen helemaal online te gaan of de tent te sluiten.

De traditionele media zijn niet de enige die hieronder lijden. Om online
publicaties, inclusief blogs, te kunnen raken heeft Rusland nieuwe regels
ingevoerd voor internetgebruik. Iedere website met meer dan drieduizend
bezoekers per dag - niet een bijzonder hoog aantal - wordt nu als een
'media-outlet' gezien, en daarom onderworpen aan beperkende wetten. Bovendien
mogen bloggers niet langer anoniem zijn, en kunnen online media zonder
waarschuwing in de ban worden gedaan.

De zogenoemde 'Yarovaya-wet', door Poetin afgelopen zomer ondertekend, brengt
deze repressie nog een paar stappen verder. Telefoon- en internetproviders
worden erdoor verplicht opnamen van alle vormen van communicatie zes maanden te
bewaren, en alle metadata drie jaar; ze moeten ook de inlichtingendiensten
helpen versleutelde boodschappen te decoderen. En de wet legt zwaardere straffen
op voor 'extremisme' (lees: kritiek) en 'massale ordeverstoringen' (lees:
betogingen).

De enige wet die zelden wordt toegepast is artikel 144 van het Wetboek van
Strafrecht, dat journalisten beschermt tegen pesterijen en andere acties die hun
'wettige beroepsmatige activiteiten' belemmeren. Als gevolg hiervan worden
volgens de Glasnost Defense Foundation de rechten van journalisten in Rusland
iedere maand tientallen keren geschonden.

Journalisten worden geconfronteerd met bedreigingen, aanvallen, schade aan
apparatuur, onbillijke boetes, ontslag, beroepsverboden en andere vormen van
censuur, vaak al snel nadat ze een of andere vorm van kritiek hebben geuit op
regionale autoriteiten, rechtshandhavers of rijke zakenmensen. Wetend dat geen
enkele poging om juridische stappen te ondernemen tegen de autoriteiten of
anderen die hen bedreigen ook maar enig resultaat zal opleveren, censureren veel
journalisten zichzelf.

De aanval van de Russische regering op onafhankelijke media heeft nagenoeg
geleid tot een verbod op het soort diepgaande analyses en
onderzoeksjournalistiek dat essentieel is voor een goed functionerende
democratie. Toch wordt ieder protest gesmoord; weinigen stellen de repressie
überhaupt ter discussie. En dat is precies het punt: het gebrek aan publieke
betrokkenheid - om maar te zwijgen van de ontoereikende professionele
solidariteit en samenwerking - betekent dat de Russische overheid makkelijk
achterover kan leunen.

De wetten die Russische media beperken, blijven maar komen. Toch wordt ieder
protest gesmoord.

Online media kunnen zonder waarschuwing in de ban worden gedaan




Bekijk de oorspronkelijke pagina:

LOAD-DATE: 20 October 2016

LANGUAGE: DUTCH; NEDERLANDS

GRAPHIC: Blogger Anton Nosik is veroordeeld wegens 'extremisme' toen hij zich op
internet uitliet over bombardementen in Syrië.
Nadezda Azhgikhina is vice-president van de Europese Federatie van Journalisten
in Rusland.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              72 of 200 DOCUMENTS



                                 de Volkskrant

                           20 oktober 2016 donderdag

Best modern, die islam

BYLINE: STEPHAN SANDERS

SECTION: Opinie en Debat; Blz. 26

LENGTH: 684 woorden


Column


Er worden regelmatig grove leugens over de islam verspreid. Zo hoor je wel
verkondigen dat deze godsdienst, bij gebrek aan een duidelijke verlichtings- of
reformatieperiode, middeleeuwse trekken zou vertonen. Niets is minder waar,
weten we nu dankzij de Turkse islamitische prediker Harun Yahya, ook bekend
onder zijn eigen naam: Adnan Oktar.



Deze week werden er flyers in ongelovige brievenbussen gestopt, om te
waarschuwen tegen het gevaar van homoseksualiteit, waarschijnlijk afkomstig van
volgelingen van Yahya. Afzender anoniem, dat is toch anders dan bij de meeste
evangelistische fundi's.

Het islamitisch missiegebied dat werd bewerkt: Amsterdam-West en Nieuw-West.
Wonen daar de mensen die ontvankelijk zijn voor de boodschap, of juist de
grootste zondaars, de meeste islamitische homo's? De doelgroepbenadering is
nooit eenvoudig en onbedoeld dubbelzinnig.

De aanhangers van Yahya, lees ik in de krant, zijn ultraconservatief,
antisemitisch en geloven dat de evolutieleer een 'valse leer' is. In die zin
lijkt de groep op de Amerikaanse christelijke fundamentalisten, die tegen Darwin
het zogenoemde 'creationisme' in stelling brengen.

Maar we kunnen ook voorbeelden in eigen land vinden. Vooral dat 'ongevraagd
drukwerk' dat Amsterdammers het afgelopen weekend op hun deurmat vonden, geeft
me deze vergelijking in. Weet je nog, lang geleden: de consternatie toen het
evangelistenechtpaar Lucas en Jenny Goeree ook alweer ongevraagd folders
bezorgde, waarin de Joden werd voorgehouden dat ze de Holocaust over zichzelf
hadden afgeroepen 'door Jezus niet als Messias te erkennen.' Ook wist het
echtpaar zeker dat 'homoseksualiteit altijd leidt tot besmetting en dood'. Deze
blijde boodschap werd zo tussen 1985 en 1989 verspreid, toen aids een even
onbeheersbare als onbehandelbare ziekte was, waaraan talloze 'zondaars'
overleden. Ook hier weer: fijnzinnigheid voorop.

Deze gelijkenis in boodschap en methode geeft ons wel de kans de historische
afstand tussen het fundamentalistische christendom en de dito islam nader te
bepalen. Met archeologische zekerheid kunnen we vaststellen dat de volgelingen
van Yahya maar zo'n jaar dertig op de Goeree's achterlopen. Maar één generatie.
Dat is niks - een jeans van een net achterhaalde snit.

Die Jodenhaat kent een treurige traditie, niet alleen in de islam, ook in het
christendom. Lang werden Joden niet als 'gewone' Nederlanders gezien, maar als
'vreemdelingen' die hier te lande 'gastvrijheid' genoten, en daarom hooguit
geduld konden worden door het dominante, protestants-christelijke volk, zolang
die mensen hun eigen, zeer bescheiden plek kenden.

Ook 'gasten' die al generaties lang in Nederland woonden, bleven 'gasten'.
Officieel werd burgerlijke gelijkstelling voor Joden in 1796 geregeld, maar
feitelijk zou het nog duren tot de invoering van het algemeen kiesrecht (1919)
voordat die wettelijke gelijkheid er kwam. En ook daarna werden er officieus nog
veel uitzonderingen gemaakt.

Maar nu de bitterzoete ironie: eeuwen deden Joden erover om hier als
Nederlanders voor vol te worden aangezien, en merk nu op hoe in de recente
geschiedenis op de fast forward knop is gedrukt. De meeste Turkse immigranten
kwamen in de jaren zestig naar Nederland - dat is nu bijna zo'n zestig jaar
geleden. Hun kinderen en kleinkinderen die volgeling zijn van Yahya, de
anti-joden-homo-Darwin- prediker, voelen zich nu zo zeker van hun zaak dat ze
ertoe overgaan andere Nederlanders aan te wijzen als 'vreemdelingen' die hier te
'gast' zijn en hun vooral hun schuilplaats moeten kennen: de homoseksuele
Nederlanders.

Die opstelling getuigt van (over)moed en van een pijlsnelle emancipatie. Je kunt
ook stellen: die opstelling getuigt van een zeer gebrekkig historisch
bewustzijn.

Hoe lang is het geleden dat Turken hier 'gastarbeiders' heetten?

De 'gasten' van toen hebben zich in een mum van tijd ontwikkeld tot een
'islamitisch-Turkse Raad', die hier in Nederland de definitieve schifting maakt.


De Wachttoren kun je aanklagen. Maar de heer Anonymus niet.

Hoe lang is het geleden dat Turken hier 'gast-arbeiders' heetten?




Bekijk de oorspronkelijke pagina:

LOAD-DATE: 19 October 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              73 of 200 DOCUMENTS



                                 de Volkskrant

                            15 oktober 2016 zaterdag

Verbeter de wereld, begin bij het geld

BYLINE: KOEN HAEGENS

SECTION: Ten Eerste; Blz. 14

LENGTH: 733 woorden



HIGHLIGHT: Plotseling is monetaire economie sexy, blijkt op een congres in de TU
Delft. Weg met de euro en de dollar, bedenk wat nieuws!


Reportage 'Reinvent money'


Hét probleem, dat zijn de schulden. En de banken die ze creëren, voegt Kees Koot
eraan toe, want dat doen ze elke keer als ze een nieuwe lening verstrekken. 'Bij
mensen in een uitkering wordt hun hele doen en laten gecontroleerd. Ik denk
weleens: laat die ambtenaren zich met bankiers bezighouden. Die kunnen veel meer
schade aanrichten.'



De kwestie gaat hem ook persoonlijk aan. Na een brand moest hij zijn huis voor
een habbekrats verkopen. Nu kampt hij naar eigen zeggen met een forse schuld.
'De banken zijn gered. Maar de gewone burger? Die moet het zelf maar zien te
bolwerken.'

Koot is één van de circa zeshonderd bezoekers van de aula van de TU Delft. Daar
draait het deze vrijdagmiddag allemaal om geld. Niet om het te verdienen, zoals
gebruikelijk. Het publiek van de conferentie Reinvent Money houdt er verhevener
doelen op na. Drie uur lang luistert het naar lezingen en discussies over
centrale banken, de euro, full-reserve banking en meer.

Het lijdt geen twijfel: geld is hip. Sterker nog: de ooit zo stoffige monetaire
economie, exclusief domein van centrale bankiers en een handvol deskundigen, is
sexy geworden. Tegelijkertijd worden de experts gewantrouwd. Dat bleek al eerder
uit de ruim honderdduizend handtekeningen die burgerinitiatief Ons Geld
ophaalde. Het doel was het onderwerp 'geldschepping' op de politieke agenda te
zetten.

'Nu is het weer Deutsche Bank dat met zijn problemen het hele economische
systeem gijzelt. Mensen zijn gewoon heel erg kwaad en gefrustreerd over wat er
gebeurt', meent Paul Buitink. Hij organiseert het evenement voor het derde jaar
op rij. De eerste editie trok zo'n 300 bezoekers. En nu dus het dubbele.

Het is een bont gezelschap. Op het podium staat de rechtse Thierry Baudet naast
de linkse Paul Tang, leider van de PvdA in het Europees Parlement. In de zaal
zijn de tegenstellingen zo mogelijk nog groter. Er zijn anarchisten,
Bitcoin-techneuten, gold bugs die terug willen naar de gouden standaard en
wereldverbeteraars die heilig geloven in lokale munten. 'We verschillen
misschien over de diagnose en het juiste medicijn, maar we zijn het eens over de
kwaal', zegt organisator Buitink. 'Het systeem moet écht veranderen.'

Hoe? In elk geval moet de geldpers worden heroverd op de banken. Nu wordt 97
procent van het geld nog gecreëerd door commerciële banken. Dat doen ze elke
keer dat ze geld uitlenen, legt econoom Michael Kumhof, onderzoeker bij de Bank
of England, uit in een lezing. En dat is gevaarlijk. Het geeft banken een
financiële prikkel om te veel geld te scheppen. Het resultaat: crisis.

Buiten op straat rookt Jop (liever geen achternaam) na twee uur luisteren een
sigaretje. Te veel politieke discussies, wat hem betreft. 'Persoonlijk ben ik
meer geïnteresseerd in echte alternatieven.' Dat alternatief heet wat hem
betreft Bitcoin, de cryptovaluta. 'Met zulk nieuw geld heb je geen overheid meer
nodig. Daar heb je helemaal zelf grip op. Het zal blijven groeien. Geloof me,
dat draaien ze niet meer terug.'

Gehoord: Drie wilde monetaire plannen

Voer een vierde, 'geldscheppende' macht in.

Ons politieke systeem kent al een wetgevende, een uitvoerende en een
rechtsprekende macht. Het is hoog tijd voor een vierde. Die moet de controle
krijgen over de geldpers. Hoeveel extra geld moet er jaarlijks in de economie
worden gepompt? Over die vraag dient een democratisch gecontroleerd instituut
zich te buigen. Of, als de politiek niet vertrouwd kan worden: onafhankelijke
experts. In alle gevallen wordt geldschepping een publiek goed, net als
onderwijs of de drinkwatervoorziening.

Strooi helikoptergeld uit over de economie.

Om uit de crisis te geraken, mag de Europese Centrale Bank de geldpers flink
laten draaien. Maar niet om staatsschulden of bedrijfsobligaties mee op te
kopen, zoals nu het geval is. Het verse geld moet direct naar de mensen gaan.
Bijvoorbeeld in de vorm van een eenmalig burgerdividend: 3.000 euro voor elke
Europeaan.

Laat duizend monetaire bloemen bloeien.

Waarom kunnen we in Nederland alleen met euro's betalen? Vergelijk het met
biodiversiteit: hoe meer munteenheden, hoe stabieler de economie. In tal van
steden, van Nijmegen tot Rotterdam, wordt al geëxperimenteerd met lokale munten.
Sommige mensen willen met goud betalen. En dan hebben we het nog niets eens over
Bitcoin en de honderden andere digitale, alternatieve valuta.




Bekijk de oorspronkelijke pagina: ,

LOAD-DATE: 14 October 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              74 of 200 DOCUMENTS



                                 de Volkskrant

                            14 oktober 2016 vrijdag

Kampioen nivelleren is niet langer overal tegen

BYLINE: DOOR JOOST DE VRIES ILLUSTRATIE BAS VAN DER SCHOT

SECTION: Ten Eerste; Blz. 11

LENGTH: 965 woorden



HIGHLIGHT: De Volkskrant legt de verkiezingsprogramma's langs de meetlat van
verbeeldingskracht, originaliteit en politieke haalbaarheid. De SP wil dolgraag
regeren en biedt daarvoor ruimte. Toch lijkt dat een heilloze missie.


Verkiezingsprogramma's

Motto:

Nu wij.

Boodschap:

Meer macht voor de gewone man en vrouw.

Opvallendste zin:

'Mensen zijn gelukkiger in een land waar de verschillen kleiner zijn.'


De SP hunkert al tien jaar naar regeringsdeelname. Dit keer heeft de partij het
in koeienletters op de kaft van het programma gezet: Nu wij. Symbolisch
presenteerde lijsttrekker Emile Roemer het programma voor de ingang van het
Binnenhof. 'Wij willen bonken op de poorten van de macht en die macht
terugpakken.' Die wij, dat zijn de mensen aan de onderkant van de samenleving:
met een minimumloon, met een uitkering, met een klein pensioen, mensen die ziek
zijn of gehandicapt.

Zij krijgen meer te besteden, gaan minder betalen voor hun sociale huurwoning en
hoeven niet langer eigen geld bij te leggen als ze zorg nodig hebben. Roemer
spreekt van 'een breed maatschappelijk investeringsplan'.

De SP aan het roer


Een land van en voor de gewone man en vrouw. Waar buren samen hun wijk inrichten
en werknemers bepalen hoe hoog het salaris van de baas is. Sparen kan bij de
staatsbank en zorg komt van de overheid.

Voor de geharnaste communist is de revolutie die socialisten Ron Meyer
(partijvoorzitter) en Emile Roemer (fractieleider) beogen tamelijk bescheiden,
in vergelijking met andere grote en middelgrote partijen is het behoorlijk
radicaal. De macht hoeft niet volledig omvergeworpen, maar moet wel in alle
lagen van de samenleving worden gedeeld. Inspraak en zeggenschap zijn
kernwoorden in het 'sociale Nederland'.

De bestuurskamer is niet langer het exclusieve domein van de bobo's. Werknemers,
zorgmedewerkers, patiënten en studenten krijgen een plek aan tafel. Een hoger
salaris voor de directeur? Eerst toestemming vragen aan de ondernemingsraad.
Fuseren met een andere zorginstelling? Eerst langs de cliëntenraad. Ook het
landsbestuur moet inspraak dulden. De burger kan via referenda de overheid
corrigeren.

'Mensen zijn gelukkiger in een land waar de verschillen kleiner zijn', schrijft
Roemer in zijn voorwoord. Daarom krijgt de gewone man meer te besteden, of hij
nu werkt of niet. Wie een kleine portemonnee heeft, kan tegen een schappelijke
prijs een van de vele gesubsidieerde woningen huren. Zorg is een taak van het
Rijk, niet van concurrerende zorgverzekeraars. Wie zorg nodig heeft, hoeft geen
eigen geld bij te leggen.

Originaliteit

Plus: Meer dan elke andere partij kort de SP op de rijken en deelt uit aan de
onderkant.

Min: In duurzaamheid en diversiteit is er geduchte concurrentie van PvdA,
GroenLinks, D66 en PvdD.

De kans is groot dat de SP in deze campagne kampioen nivelleren zal zijn. Liefst
10 procent inkomen erbij voor iedereen aan de onderkant van de arbeidsmarkt, een
inkomensafhankelijke zorgpremie, lagere lasten voor lage inkomens, 65 procent
belasting voor inkomens boven 1,5 ton, een extra vermogensbelasting voor
miljonairs.

En meer dan bij andere partijen groeit de overheid bij de SP. Het vlaggeschip
van de strijd tegen de marktwerking is het 'Nationaal Zorgfonds': een brede door
de overheid gefaciliteerde basisverzekering zónder eigen risico. De precieze
details en het prijskaartje zijn nog ongewis. De financiële paragraaf komt
later.

Overlap met andere partijen is er ook: meer wijkagenten, regulering van
wietteelt, taalles voor vluchtelingen, diversiteitsbeleid, gratis kinderopvang.
Andere (linkse) partijen willen het ook. De paragraaf over bio-industrie en
dierenwelzijn doet denken aan de Partij voor de Dieren. Eenzelfde EU-kritische
houding vindt de kiezer bij onder andere de ChristenUnie.

In de accenten klinkt het eigen geluid weer door. Bijvoorbeeld op pagina 33: 'We
staan de komende jaren geen nieuwe outletcentra toe, omdat ze kunnen leiden tot
verloedering van naburige binnensteden en dorpscentra.'

Politieke haalbaarheid

Plus: De SP stuurt bij, maar wijst niet langer alles af.

Min: De nivelleringsagenda is veel te radicaal voor coalitiekandidaten VVD, CDA
en D66.

Twee weken geleden maakten Roemer en D66-leider Pechtold elkaar openlijk het
hof. Hun lokale bestuurders hebben positieve coalitie-ervaringen opgedaan in
steden als Amsterdam, Utrecht en Leiden. Dat smaakt naar meer. Zelfs met de VVD
kan de SP in enkele gemeenten goed opschieten.

Er is ruimte voor samenwerking. De socialisten zijn niet langer overal tegen. De
decentralisatie van jeugd- en thuiszorg blijft overeind, de AOW-leeftijd wordt
flexibel. Zorgspecialisten gaan slechts 'zoveel mogelijk' in loondienst. Het
salarisverschil tussen bestuurders en de werkvloer moet kleiner, maar wel via
cao-overleg. De gaswinning gaat naar een 'veilig niveau', niet naar nul. Het
Zorgfonds lijkt een onhaalbare kaart, maar inperking van het eigen risico wint
snel aan politieke steun.

Sociaal-economisch staat de SP diametraal tegenover CDA en VVD. Ook met D66 ligt
het lastig. Gezien de verhoudingen in de Eerste Kamer staan deze partijen
vooraan in de rij bij de formatie. Mocht dat clubje een vierde lid zoeken, dan
lijkt de SP geen kans te maken.

Hoofdpunten

- Ondernemingsraden beslissen mee over salaris van bestuurders.
- Kiezer kan overheid en EU bijsturen met correctief referendum.
- Lagere vergoeding voor politici, geen wachtgeld meer.
- Breed basispakket verstrekt door 'Nationaal Zorgfonds', geen zorgverzekeraars
meer, geen eigen risico, inkomensafhankelijke zorgpremie.
- Minimumloon, AOW en uitkeringen met 10 procent omhoog.
- Flexibele pensioenleeftijd.
- Meer vermogensbelasting voor miljonairs, een vijfde topschijf voor inkomens
boven 1,5 ton.
- Een nationale volksbank.
- De studiebeurs terug.
- Langer ouderschapsverlof voor moeders én vaders.
- Meer sociale huurwoningen, lagere huur.
- Een 'Nationaal Historisch Museum' voor een breed publiek.
- Referendum over EU zonder Europese Commissie.
-Alleen nog vredeshandhaving, stoppen met JSF.




Bekijk de oorspronkelijke pagina:

LOAD-DATE: 13 October 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              75 of 200 DOCUMENTS



                                 de Volkskrant

                            14 oktober 2016 vrijdag

Primitief-patriarchale cultuur

BYLINE: ARNON GRUNBERG

SECTION: Ten Eerste; Blz. 1

LENGTH: 169 woorden


Voetnoot

'De massale aanwezigheid van mannen uit primitief-patriarchale culturen' zou de
vrijheid van vrouwen bedreigen, aldus Jolande Withuis maandag in de Volkskrant.
Ik ben weleens bij een voetbalwedstrijd geweest waar ik overwegend witte mannen
heb horen schreeuwen en het leek mij dat ze uit een primitief-patriarchale
cultuur stamden.

Als ik de heren Wilders, Rutte en Zijlstra hoor praten over 'oprotten' en hun
barbecue, zie ik bevestigd dat de Nederlandse cultuur een primitief-patriarchale
cultuur is. Dat men trots is op de eigen primitiviteit illustreert hoe diep het
primitieve in die cultuur zit.

Withuis ageert eveneens tegen 'sophisticated kosmopolieten' die zich boven het
gewone volk zouden verheffen. Ze lijkt niet te beseffen dat 'kosmopoliet' niet
lang geleden een codewoord was voor Jood.

Als ik Withuis lees, kan ik alleen maar denken dat zij typisch een exponent is
van de primitief-patriarchale cultuur, die in Nederland voor het hoogst haalbare
doorgaat.




Bekijk de oorspronkelijke pagina: ,

LOAD-DATE: 13 October 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              76 of 200 DOCUMENTS



                                 de Volkskrant

                           13 oktober 2016 donderdag

Eten voor een inclusieve samenleving

SECTION: Opinie en Debat; Blz. 24

LENGTH: 501 woorden


Vandaag vindt het Nationaal Integratiediner (NID) voor de zesde keer plaats op
300 locaties door het hele land. Meer dan 20.000 mensen eten dit keer mee. Zij
leveren het bewijs dat Nederland niet het onverdraagzame en verdeelde land is
geworden dat oprijst uit berichtgeving over treitervloggers en andere
haatzaaiers.



Ik eet voor de derde keer mee en verheug me nu al op de ontmoetingen die ik ga
hebben. Het eerste jaar, in Enschede, zat ik aan tafel met twee schoonmakers,
een directeur van een verzekeringsbedrijf en een consul-generaal. Bij dat diner
waren 300 aanwezigen die een onvoorstelbaar gezellige avond hadden. Al drie jaar
ga ik na afloop verrijkt naar huis.

De gedachte achter het NID is simpel: door samen te eten en gerechten uit de
eigen keuken aan elkaar voor te schotelen, leer je elkaar beter kennen. Het NID
is een even eenvoudige als effectieve manier om vooroordelen en discriminatie te
slechten en overeenkomsten te ontdekken.

Dit jaar proeven asielzoekers uit Syrië misschien van de boerenkool bereid door
een accountmanager, die hun lievelingseten uit de Syrische keuken probeert.
Asielzoekers en statushouders zitten aan tafel met directeuren, ambtenaren,
mensen met een beperking, artsen, wetenschappers en 'Henk en Ingrid'. De
onderkant, bovenkant en middenklasse prikken samen een vorkje. Nieuwsgierigheid
naar elkaar is vrijwel altijd het begin van wederzijds begrip en respect.
Economische, sociale en culturele barrières vallen tijdelijk weg.

Als schoonmaakbedrijf zijn wij zes jaar geleden grondlegger geweest van het NID.
In onze branche werken veel allochtonen. Er bestaat een directe noodzaak elkaar
beter te leren kennen om de samenwerking op de werkvloer goed te laten verlopen.


Aan het NID doen steeds meer bedrijven en organisaties mee die met hun
werknemers de organisatie van een diner op zich nemen. Ruim 20.000 deelnemers en
90 bedrijven en organisaties dit jaar is allesbehalve klein bier, maar in een
land van 17 miljoen inwoners nog lang niet genoeg.

De noodzaak wordt niet overal gevoeld, terwijl Nederland in transitie is naar
een maatschappij waarin we een nieuw evenwicht moeten zien te vinden waarbij
iedereen mag meedoen. Initiatieven als het NID leveren een belangrijke bijdrage
aan integratie en diversiteit. De inclusieve samenleving biedt toekomstige
generaties meer kans dan wanneer we partijen blijven uitsluiten.

Het gevoel ergens bij te horen, ontstaat vaak op de werkvloer. Als het gaat om
een werkelijk inclusieve samenleving vervullen bedrijven een voortrekkersrol.
Daarom hoop ik dat steeds meer ondernemingen en organisaties zich bij het NID
zullen aansluiten en dat die stap zich zal vertalen in actief beleid om
diversiteit op de werkvloer te vergroten. Dit is nog niet het geval.
Inclusiviteit en diversiteit staan nog bijna niet op de prioriteitenlijstjes van
hrm-afdelingen.

Wat zou het mooi zijn als het Nationaal Integratiediner uitgroeit tot een
onofficiële feestdag, de dag waarop we diversiteit vieren.




Bekijk de oorspronkelijke pagina:

LOAD-DATE: 12 October 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              77 of 200 DOCUMENTS



                                 de Volkskrant

                            10 oktober 2016 maandag

Geachte Gerard Bouman,

BYLINE: HARRIET DUURVOORT

SECTION: Opinie en Debat; Blz. 19

LENGTH: 762 woorden


Harriet Duurvoort column


Teamchef Ronald Kruijswijk van de Delftse politie riep politiecollega's op een
kaartje te sturen om solidariteit te betuigen met het 'geplaagde' vijftal
dienders dat betrokken was bij de tragische dood van Mitch Henriquez. 'Hoe meer
hoe beter!'



Dat inspireerde mij tot de gedachte dat ik u een kaartje zou willen sturen.
Hoewel, misschien beter een brief. Want dit drama heeft een aantal grote vragen
opgeroepen.

Ooit was ik zo trots op u, schreef ik eens op deze plek. Toen minister Asscher
tijdens zijn Martin Luther King- lezing uit een intern blog van uw hand
citeerde. Een blog dat over racisme en discriminatie binnen het politiekorps
ging en er niet om loog. Een moedig en belangrijk gebaar.

Ik kan dat moeilijk rijmen met uw handelen ten opzichte van de agenten die
betrokken waren bij de dood van Henriquez. Ik tracht mij voor te stellen hoe dat
gesprek op uw kamer moet zijn verlopen. Had men het over een hoogst
onfortuinlijk dienstongeval? Merkte iemand op dat hij ook een gezin had, dat het
feit dat hij op non-actief was gesteld voor grote spanningen thuis had gezorgd?
Dat niemand de dienders die dagelijks hun leven in de waagschaal stellen,
waardeert? Dat de buitenwereld het niet snapt?

U ging als een blok achter het vijftal staan en scoorde daarmee intern punten.
Onder de dienders was veel onrust en ongenoegen, sinds het vijftal daags na de
dood van Henriquez geschorst was. 'Een mokerslag. Politiemensen worden te weinig
door hun werkgever ondersteund', aldus Jan Struijs, voorzitter van de
Nederlandse Politiebond, in NRC.

Uw steun werd dan ook als 'bevrijdend' ervaren. De vijf verdachte agenten
'kregen per direct' hun politiepas terug, kregen 'gewoon weer toegang tot het
bureau' en mochten weer naar de fitness. De financiële gevolgen van de
buitenfunctiestelling werden teruggedraaid en de agenten kregen van u de
garantie dat ze hun baan konden behouden, wat er ook gebeurde.

Ik ben de buitenwereld en ik snap het niet. Na een zaak als deze, waarbij door
excessief en bruut politiegeweld een onschuldige burger omkomt en de rechtsorde
ernstig geschaad is, verwacht je toch subiet dat er workshops 'Omgaan met geweld
als u zich bedreigd voelt' op het programma staan? Is er enig vermogen tot
kritische zelfreflectie? Of is de politie alleen maar tot dit voor de
buitenwereld verbijsterende slachtoffergedrag in staat? Omdat men zich in de
beroepseer voelt aangetast? Vertelt u mij, vindt u dit gezien het drama een
menselijke reactie?

Disproportioneel, onmatig en ondeskundig, stond in het onderzoeksrapport over
deze zaak. Ambtelijke eufemismen verbloemen waarvoor in de taal van gewone
burgers maar een woord mogelijk is: barbaars. Want de details in het rapport
zijn gruwelijk.

Ik wil even met u terug naar die noodlottige zomeravond. Een licht aangeschoten
man die op zijn kruis wijzend een schuine mop maakte over 'zijn wapen'. Met
bezopen bewapende Antillianen moet je uitkijken, zei dat vermaledijde
diendersinstinct ongetwijfeld. Ik speculeer, maar u en ik weten dat intuïtie
door racistische vooroordelen en paranoia vertroebeld kan worden.

Zij moeten de situatie als een ernstige dreiging hebben ingeschat. Ze werpen
zich op hem als hij zich niet laat arresteren. Hij kermt. De neus kapotgeslagen.
Hij gorgelt. Pepperspray wordt gespoten en extra in de ogen gewreven.
Strottehoofd kapot. Hij schreeuwt.

Vertel mij, meneer Bouman, geldt schreeuwen van de pijn omdat je doodgeslagen en
-gedrukt wordt eigenlijk ook als 'verzet tegen arrestatie'? Hij was toch allang
uitgeschakeld, ook al was hij wat verschrikkelijks van plan geweest?

Lekenvraagje. Die nekklem, hoe wordt dat op de politieacademie eigenlijk
onderwezen? Uitkijken hiermee? Net zoals je moet uitkijken als je een spelletje
speelt waarbij je een kussen op iemands gezicht duwt?

Bizar niet, meneer Bouman, dat mijn empathie bij de verbijsterde familie van
Henriquez ligt en niet bij de 'onbegrepen' dienders die wat u betreft recht
hebben op eerherstel en boven de wet staan omdat het nu eenmaal agenten zijn?

De familie kreeg Mitch, een goedlachse vader, die bijna opa zou worden, als een
tot op het bot gehavend lijk terug. Een burger die niets misdaan had. Hun
advocaat liet weten dat zí­j geen enkel kaartje van de politie hebben mogen
ontvangen.

De politie heeft het geweldsmonopolie namens ons allemaal. Als iemand een
misdaad pleegt, moeten wij: oud, jong, wit, zwart, bruin, links of rechts op ons
neutrale politieapparaat kunnen vertrouwen. Dat vertrouwen is ernstig aangetast.


Groet,

Harriet Duurvoort




Bekijk de oorspronkelijke pagina: ,

LOAD-DATE: 9 October 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              78 of 200 DOCUMENTS



                                 de Volkskrant

                            8 oktober 2016 zaterdag

DENK heeft wel erg goed naar Wilders gekeken

BYLINE: DOOR PETER WIERENGA

SECTION: Vonk; Blz. 14, 15

LENGTH: 1698 woorden



HIGHLIGHT: De PVV en DENK zijn elkaars tegenpolen, maar bij nadere bestudering
zie je veel gelijkenis.


Spiegelbeeld - Provoceren zit beide partijen in de genen


DENK en de PVV: twee partijen die in hun gedachtengoed niet verder van elkaar
verwijderd hadden kunnen zijn. De een wil 'Henk en Ingrid' beschermen tegen de
oprukkende 'islamisering' van Nederland, de ander is het hele integratiedebat
zat en komt juist op voor de migranten en hun nakomelingen. Als vanzelf vloeit
uit die twee polen een waslijst van standpunten voort die haaks op elkaar staan.



Toch zijn er ook overeenkomsten. Het is wel vaker opgemerkt dat DENK soms op een
PVV-achtige manier werkt. Maar bij nauwkeurige bestudering zie je zoveel
gelijkenis, dat het geen toeval meer kan zijn. Tunahan Kuzu en Selçuk Öztürk
hebben zich overduidelijk laten inspireren door hun gehate
'xenofoob-nationalistische' opponent, die groot is geworden door te overdrijven,
te provoceren en compromisloos aan te vallen. Ofwel, DENK opereert als een
spiegelbeeld-PVV: andere ideologie, zelfde methodes.

Dat begint al met de entree van DENK in de Haagse arena, met de knal van een
dichtgetrokken deur. De PvdA zette de twee uit de fractie, omdat ze zich niet
wilden uitspreken voor het integratiebeleid van minister Lodewijk Asscher
(Sociale Zaken en Werkgelegenheid), hun partijgenoot. Als de Groep Kuzu/ Öztürk
verwijten ze de PvdA dat die te hard is geworden voor migranten, en dat hun
allochtone politici niet meer mogen opkomen voor de 'etnische' achterban.
Ja-knikkers zijn het allemaal, en bounties: bruin van buiten, wit van binnen.

Intussen werken de twee hard aan de opbouw van hun partij, lanceerden ze nieuwe
gezichten - Sylvana Simons en Farid Azarkan - en komen ze met de lekker bekkende
naam DENK op de proppen voor hun 'beweging'. Ongeveer zoals Geert Wilders, die
de VVD moest verlaten in 2004 omdat hij zijn stevig rechtse tienpuntenplan niet
wou intrekken. Om vervolgens twee jaar later met een slim gekozen naam - Partij
voor de Vrijheid - en frisse buitenstaanders als Martin Bosma het Binnenhof te
bestormen.

Op dat Binnenhof onderscheiden beide partijen zich door hun bemoeizucht met de
samenleving. Neem integratie: DENK wil dat begrip afschaffen. Kuzu en Öztürk
hameren omgekeerd op 'acceptatie' van allochtonen. Pardon, want ook het woord
'allochtoon' moet de prullenbak in, evenals de participatiecontracten van
Asscher - we zijn allemaal Nederlanders. Wie zich schuldig maakt aan
discriminerende uitingen op internet, krijgt een Educatieve Maatregel
Discriminatie aan de broek (een soort praatgroep) en riskeert opname in het
Racismeregister. Dan kun je fluiten naar een baan bij de overheid. En deze week
eiste Azarkan in talkshow Pauw de inzet van gespecialiseerde 'racisme-agenten'.


Ook moeten er 'loksollicitaties' komen om te voorkomen dat een vreemde
achternaam je bij voorbaat nekt. En nu de Kinderombudsman en de VN zich tegen
Zwarte Piet - doorn in het oog van Simons, vanwege de associatie met slavernij -
hebben gekeerd, dient de politiek deze 'norm' over te nemen. Tevens moet er een
nationaal museum over Nederlands koloniale verleden komen in het voormalige
ministerie van Koloniën (waar nu de PvdA-fractie zit...), plus een monument voor
arbeidsmigratie in élke gemeente.

De PVV is al net zo'n dwingeland, alleen dan omgekeerd. Die wil 'onze heroïsche
vaderlandse geschiedenis' juist in het zonnetje zetten, en oreert dat het
Nationaal Historisch Museum geen 'weg-met-ons-museum' mag worden. De vaderlandse
cultuur, daar hoort naast hagelslag en pindakaas ook Zwarte Piet bij. Dus diende
Wilders dit jaar een heus wetsvoorstel in om het ventje verplicht zwart te laten
blijven. Al langer hamert hij erop dat we in de Grondwet vastleggen dat
Nederland een joods-christelijke (lees: geen islamitische) cultuur kent. Fatima
en Ali krijgen een assimilatiecontract onder de neus geschoven. 'Niet tekenen of
niet naleven = het land uit.' Ook wil de PVV een blik undercoveragenten
opentrekken, namelijk 'lokjoden, lokhomo's en lokvrouwen', om op te sporen welke
(moslim)jongeren zich misdragen in de Haagse Schilderswijk.

Provoceren zit in de genen van beide partijen. Incidenten genereren aandacht,
weten Kuzu en Öztürk. Is een columniste wier denkbeelden je veracht - Ebru Umar
- opgepakt in Turkije, omdat ze Erdogan op Twitter beledigd zou hebben? Dan
blijf je toch gewoon weg bij het debat over haar arrestatie. Publiciteit
gegarandeerd. Net zoals DENK tijdens het Suikerfeest de stemmingen bewust aan
zich voorbij liet gaan. Zoals Wilders ooit demonstratief met zijn hele fractie
wegliep uit de Tweede Kamer, omdat ze het debat zinloos vonden.

Relletje

Er is meer. Stemmen politici met een moslimachtergrond tegen de beveiliging van
moskeeën, dan zet DENK filmpjes daarvan op Facebook om ze te 'ontmaskeren'. En
onlangs weigerde Kuzu (een Free Palestine-speld op zijn jasje) de hand te
schudden van de Israëlische premier Benjamin Netanyahu: een relletje was
geboren. Ongeveer zoals de PVV'ers in 2011 stoïcijns bleven zitten toen de rest
van het Europees Parlement opstond om de doden van de Arabische revoluties te
herdenken. Dit soort acties getuigen van weinig respect, maar bij de diehards
onder je achterban maak je jezelf er geliefd mee.

Wantrouw het journaille, is een andere tactiek waarin de twee partijen elkaar
vinden. DENK klaagt steen en been over 'demonisering' door de media. Toen NRC
Handelsblad met onthullingen kwam over het vermeend frauduleuze verleden van
Öztürk, reageerde de partij met een filmpje waarin Kuzu, Öztürk, Arzakan en
Simons de 'drietrapstactiek' van journalisten bespotten: rechercheren, strafeis
stellen, vonnis vellen. Inmiddels hanteert de partij een zwarte lijst van media
waar niet mee gesproken wordt.

Paranoïde

Doet dat ergens aan denken? Wellicht aan de tirades van Wilders en Bosma over de
'staatsomroep' die de PVV consequent zwart zou maken. Ha, hij zag presentatrice
Clairy Polak al op de grond liggen, haar 'rode' neus eraf gehakt, zo fantaseerde
Martin Bosma hardop. Nee, de PVV'ers bepalen zelf wel met wie ze praten. Dat dit
soort paranoïde gedrag tegen journalisten botst met de principes van een open
samenleving waarin onafhankelijke media de kans krijgen om politici kritisch te
bevragen, laat beide clubs koud. Anders maar geen interview, ze vinden de
achterban toch wel. Kuzu en Öztürk pochen dat ze met hun filmpjes op social
media al meer dan een miljoen mensen bereiken, Wilders kreeg een internationaal
podium met de internetfilm Fitna.

Beide pretenderen wél te weten wat er leeft onder het volk, in tegenstelling tot
de hoge heren in Den Haag. En grijpen naar de wapens van directe democratie.
Neem het besluit van Asscher om uitkeringen niet meer naar Marokko te
exporteren. Schandalig, aldus DENK, dat getuigt van 'minachting' tegenover
migranten. 'De tijd dat er zonder raadpleging over minderheden wordt besloten is
voorbij. Wij van DENK roepen iedereen dan ook op om te tekenen voor een
referendum. Als tienduizend mensen dit doen, kunnen we een begin maken met een
grote verandering. Want ons verenigen en een referendum aanvragen, is het
laatste redmiddel om de politiek naar ons te laten luisteren.'

Klinkt als... Wilders. Die schreeuwde al om een referendum over de euro en heeft
er eentje beloofd over een Nexit, als hij premier wordt. De PVV-leider heeft van
klagen over 'verketterende' en 'haatzaaiende' opmerkingen van de elite zijn
hobby gemaakt. Zelf hekelt hij voortdurend de 'VVD-elite plus linkse
grachtengordel' die de grenzen 'wijd open' zetten voor vluchtelingen. Dat hij
zelf deels voortkomt uit die elite, en inmiddels een van de langstzittende
Kamerleden is, vergeet hij er altijd bij te zeggen. Kuzu en Öztürk waren zonder
hun carrière in de PvdA ook niet op het pluche beland, maar spreken nu over
collega-politici alsof die van een andere planeet komen.

En hun tegenstanders krijgen er helemaal van langs. Het voornaamste mikpunt van
DENK is nog steeds Asscher, die veel te weinig voor migranten en moslims zou
doen, of het nu gaat om banen of om veiligheid. De PvdA'er krijgt bijnamen naar
zijn hoofd geslingerd als minister van het Monitoren en Wantrouwen van
Minderheden: 'Geen bruggenbouwer, maar iemand die een dubbele maat hanteert. Wel
een actieplan tegen antisemitisme, maar geen actieplan tegen moslimhaat. Wel
geld voor beveiliging van synagogen, geen geld voor de moskeeën.'

Ook die harde retoriek is herkenbaar. Minister Ella Vogelaar (Integratie) kreeg
voortdurend commentaar van Wilders. Bijvoorbeeld toen ze op termijn een
joods-christelijk-islamitische traditie verwachtte in Nederland: 'U toont
hiermee aan dat u knettergek bent.' En zoals de PVV een motie van wantrouwen
indiende tegen staatssecretarissen Albayrak en Aboutaleb alleen om hun dubbele
nationaliteit, suggereert DENK door te hameren op Asschers 'dubbele maat' dat
diens joodse achtergrond een rol speelt in het beleid.

Polariseren

Wat te denken van dit spiegelbeeld? Beproefde methodes van je tegenpool kopiëren
is één ding, maar het wekt verbazing dat ook DENK er zo hard in knalt. Hun
website staat immers vol met termen als 'verbinding', 'verdraagzaamheid' en 'het
besef dat wij samen Nederland zijn'. Maar zoals de repressieve plannen van
Wilders wringen met zijn uitgedragen ideaal van vrijheid, zo contrasteren de
methodes van DENK totaal met hun boodschap van verbinding. Soms lijkt het zelfs
of ze alle autochtonen over een kam scheren. Zo spreken ze in een interview met
Nu.nl over de 'dominante witte massa' en zetten ze die op een lijn met 'xenofobe
nationalisten'. Alsof elke kaaskop een onverbeterlijke racist is.

Zo doet DENK precies datgene waarvan ze Wilders beschuldigen: polariseren.
Tegenover de boodschap van verbinden, staat in de praktijk een potje
terugschelden. Neem Öztürks woorden tegen PVV'er Machiel de Graaf tijdens het
integratiedebat van afgelopen maart: 'De heer De Graaf zegt dat mensen die zich
niet aan ons aanpassen, het land maar moeten verlaten. Waarom verlaat de PVV het
land niet? Waarom dondert de heer De Graaf niet op? Waarom donderen al die
racisten niet op? Zij zijn het probleem in dit land, niet de mensen over wie de
heer De Graaf het heeft.'

Tegenover de boodschap van verbinden, op de site van DENK, staat in de praktijk
een potje terugschelden




Bekijk de oorspronkelijke pagina: ,

LOAD-DATE: 7 October 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              79 of 200 DOCUMENTS



                                 de Volkskrant

                             7 oktober 2016 vrijdag

Na weken luisteren is de jury eruit: geen passiemoord

BYLINE: VAN ONZE CORRESPONDENTE LEEN VERVAEKE

SECTION: Ten Eerste; Blz. 10, 11

LENGTH: 1521 woorden



HIGHLIGHT: Gewone burgers die oordelen in moordzaken: het is spectaculair, maar
ook duur en tijdrovend. Dus zet België het mes in het Hof van Assisen. De
laatste zaak over politiek, moord en liefde?


Reportage Het laatste grote assisenproces


'Genoeg!', buldert rechter Philippe Morandini, gehuld in rode toga, terwijl hij
met zijn vuist op tafel slaat. Hij kijkt kroongetuige Oswald De Cock, voor hem
op een houten bankje, recht in de ogen. 'Ik heb genoeg van uw theater. Het doel
van justitie is niet om u beter voor de dag te laten komen, maar om de waarheid
te vinden. En die waarheid, die zullen we vinden, met of zonder u.'



Het publiek in de assisenzaal van Mons, daarnet nog gniffelend om de
tegendraadse getuige, houdt de adem in. Is dit het beslissende moment in het
proces-Wesphael, de moordzaak die België al weken in de ban houdt? Verliest
Oswald De Cock, de minnaar van het slachtoffer en liefdesrivaal van de
beklaagde, hier zijn laatste greintje geloofwaardigheid?

De toeschouwers zijn met busladingen gekomen, en ze krijgen waarvoor ze gekomen
zijn: een proces dat even spannend is als televisie, maar dan in het echt. De
zaak-Wesphael bevat alle elementen van een klassiek drama: liefde, ontrouw en
wraak. Met in de hoofdrol: de Waalse politicus Bernard Wesphael (58), verdacht
van de moord op zijn vrouw Véronique Pirotton.

Alles is van op de eerste rij te volgen, want de zaak-Wesphael is - zoals elke
moordzaak in België - een assisenproces, een vorm van juryrechtspraak die wordt
gebruikt bij zaken van moord en doodslag. Het hele onderzoek, van brieven en
sms'jes tot autopsierapport en getuigenissen, wordt mondeling in de rechtszaal
gepresenteerd, en een volksjury van twaalf man, geloot uit de bevolking, moet
oordelen over schuld en straf.

Het is een vorm van rechtspraak die populair is onder de Belgen, maar gedoemd om
te verdwijnen. Door een bezuinigingsmaatregel van de Belgische minister van
Justitie wordt het Hof van Assisen zo goed als afgeschaft. De zaak-Wesphael
wordt als een van de laatste grote assisenprocessen gezien.

Centraal in de zaak staat de vraag wat er gebeurd is op 31 oktober 2013 in kamer
602 van Hotel Mondo in Oostende. Iets voor elven 's avonds vraagt Bernard
Wesphael, destijds Waals parlementslid, de receptie om hulp: zijn vrouw
Véronique Pirotton ligt dood op de badkamervloer. Volgens hem heeft ze, terwijl
hij op bed lag te slapen, in de badkamer zelfmoord gepleegd.

Maar de politie ziet blauwe plekken en kneuzingen op het lichaam van Pirotton,
verneemt dat naburige hotelgasten rumoer hebben gehoord, en twijfelt aan de
zelfmoordthese. Als blijkt dat Wesphael kort voor Pirottons dood een telefoontje
tussen zijn vrouw en haar minnaar Oswald De Cock heeft onderschept, is ook het
motief duidelijk. Wesphael wordt beschuldigd van doodslag.

Minnaar

In de rechtszaal wordt de fatale dag gereconstrueerd: hoe Wesphael en zijn vrouw
die avond innig verstrengeld naar hun hotelkamer liepen - Pirotton duidelijk met
een glaasje te veel op. Hoe zij overdag nog sms'jes naar haar minnaar stuurde,
en hoe De Cock naar de hotelkamer belde, denkend dat Pirotton alleen was, maar
haar man aan de lijn kreeg. 'Lafaard', beet Wesphael hem toe.

Het Hof van Assisen biedt spektakel, maar is volgens Justitie te duur en
tijdrovend. Een assisenzaak met een volksjury, waarin alles mondeling gebeurt,
kost gemiddeld vijf keer zo veel als een proces voor een beroepsrechter, die
veel meer schriftelijk doet. De zaak-Wesphael duurt in totaal twaalf dagen, telt
bijna honderd getuigen en zou volgens onbevestigde bronnen een half miljoen euro
kosten.

Zelfs de voorstanders van juryrechtspraak geven toe dat de assisenzaken uit hun
voegen zijn gebarsten. Waren ze vroeger in een paar dagen afgerond, nu zijn het
soms monsterprocessen van drie weken, waar topadvocaten hun retorische talent
etaleren en het lijden van de slachtoffers breed wordt uitgemeten. 'Een
bombastische hoogmis van emoties', aldus een criticus.

Nog een argument tegen de juryrechtspraak is dat het bewijs in moordzaken steeds
vaker wetenschappelijk is, en dus moeilijk door leken te beoordelen. 'Je hoeft
geen vijf jaar gestudeerd te hebben om over een moord te kunnen oordelen', zegt
Philip Traest, advocaat en hoogleraar strafrecht aan de Universiteit van Gent.
'Maar beroepsrechters zijn dat soort bewijs meer gewend. Ze laten zich niet zo
makkelijk meeslepen door hun omgeving of door de pers.'

Kijk naar de zaak-Wesphael: daar spreken de wetenschappelijke experts elkaar
volkomen tegen. Volgens de wetsdokters ontstonden de kneuzingen op Pirottons
lichaam in een gevecht, volgens de artsen van de verdediging door de reanimatie.
Volgens de eersten stierf Pirotton door verstikking met een hoofdkussen, volgens
de tweeden door een mix van alcohol en medicijnen in haar bloed.

Hoe moeten twaalf gewone burgers - vaak mensen zonder beroep, doordat veel
werkende Belgen de juryplicht proberen te omzeilen - daarover oordelen? 'Ik
vergelijk het altijd met twee chirurgen die het niet eens kunnen worden over een
hersenoperatie en dan de werkster maar laten beslissen', aldus Douglas De
Coninck, justitieverslaggever van de krant De Morgen.

De Coninck is niet tegen het Hof van Assisen, maar vindt het nut beperkt. 'Als
een zaak duidelijk is, maar je wilt weten hoe de maatschappij erover denkt, is
het een goed instrument. In het verleden hebben volksjury's verkrachte vrouwen
vrijgesproken van moord terwijl abortus nog strafbaar was. Maar als je uit bent
op een wetenschappelijk oordeel over schuld en onschuld, dan zijn er betere
manieren.'

Te slim

'Ah, je denkt toch niet dat men twaalf burgers iets kan wijsmaken?', zegt Gust
Verwerft, de veteraan onder de Belgische justitieverslaggevers. Hij schrijft
sinds zijn pensioen op zijn website over assisenzaken. De 73-jarige Verwerft is
een groot verdediger van juryrechtspraak en is verbolgen over het afschaffen van
het Hof van Assisen.

'Men wil de bevolking inzage in de onderzoekstechnieken afnemen', zegt hij. 'De
juryleden worden te slim in het assisenhof. Justitie wordt er op de vingers
gekeken door burgers die niet meer zo gezagsgetrouw zijn als vroeger. Als er
zaken niet correct zijn verlopen, dan komt het altijd uit.'

Hij heeft een punt: ook in de zaak-Wesphael blijkt dat tijdens het onderzoek
fouten zijn gemaakt. Zo heeft de politie tijdstippen verwisseld en zijn monsters
van huidweefsel onder de vingernagels van Pirotton zoek. De vertaling van het
dossier, begonnen in Oostende en overgeheveld naar Mons - de zaak wordt er in
het Frans gevoerd - is gebrekkig. 'Het lijkt wel poëzie', zucht de procureur in
de rechtszaal.

Daarbij komt dat kroongetuige Oswald De Cock, die het motief van Wesphael
aanleverde, weinig betrouwbaar blijkt. Tijdens een huiszoeking verbergt hij een
computer, en hij vertoont obsessief gedrag. In de rechtszaal ontwijkt hij vragen
en antwoordt hij zelfs met een grapje. 'Ik zit hier niet om te lachen', vaart
rechter Morandini uit. 'Iemand is overleden, ik vraag u een beetje respect te
tonen.'

Was bij het begin van de rechtszaak zowat iedereen overtuigd van Wesphaels
schuld, naarmate het proces vordert neemt de twijfel toe. Verdedigers van de
juryrechtspraak vragen zich af: was dat ook gebeurd voor een 'correctionele
rechtbank', die straks over moordzaken moet oordelen? Dan leest de rechter het
dossier, inclusief getuigenverklaringen, om daarna te beslissen of de getuigen
ook nog in de rechtbank worden gehoord. Wordt een onbetrouwbare getuige dan nog
wel ontmaskerd?

Moderniseren

'De correctionele rechtbanken zijn helemaal niet ingericht op moordzaken', zegt
Verwerft. 'Terwijl in een assisenproces alle getuigen zorgvuldig worden gehoord,
wordt zo'n zaak voor de correctionele rechtbank in een voormiddag afgehandeld.'


Ook Verwerft erkent dat de assisenprocessen te lang duren; dat betekent in zijn
ogen niet dat je de juryrechtspraak maar moet afschaffen. 'Je had het aantal
dagen kunnen beperken, je had het Hof van Assisen kunnen moderniseren. Maar nee,
men heeft de afschaffing erdoor gesluisd, op een laffe, slinkse,
volksverraderlijke manier.'

Waar Verwerft op doelt, is dat het assisenhof niet via een gedegen hervorming is
afgevoerd, maar uit het zicht, als onderdeel van een verzamelwet met honderden
kleine ingrepen. En met een trucje: het Hof van Assisen blijft bestaan, maar
wordt nog slechts bijeengeroepen bij zeer ernstige zaken. Wanneer precies is
niet duidelijk. In het verdeelde België zijn hervormingen meestal niet al te
transparant.

Het gevolg is dat de correctionele rechtbanken niet tijdig zijn aangepast. Zo
zijn zij niet verplicht getuigen toe te laten en kunnen ze geen levenslang
uitspreken. 'Op dat punt begrijp ik de kritiek', zegt Philip Traest. 'Er zou een
waarborg moeten zijn dat de belangrijkste getuigen gehoord worden. De minister
van Justitie werkt daar nu aan, maar die timing kon beter.'

Voor Wesphael maakt het niet uit. Na drie weken luisteren naar alle bewijzen en
bezwaren bereikten de twaalf juryleden donderdag een oordeel: ze spraken
Wesphael vrij van de doodslag op zijn vrouw. Ze zagen allerlei 'verontrustende
elementen', maar vonden ook dat er 'redelijke twijfel' was over zijn schuld. Was
een beroepsrechter tot hetzelfde oordeel gekomen? We zullen het nooit weten.

Je denkt toch niet dat men twaalf burgers iets kan wijsmaken?




Bekijk de oorspronkelijke pagina: ,

LOAD-DATE: 6 October 2016

LANGUAGE: DUTCH; NEDERLANDS

GRAPHIC: Rechter Philippe Morandini (met bril) donderdag op de slotdag van het
proces tegen de politicus Bernard Wesphael. Op de voorgrond een glazen kist met
bewijsmateriaal. Tijdens het proces spraken wetenschappelijke experts elkaar
tegen.
Bernard Wesphael omarmt zijn dochter Saphia nadat de jury hem heeft
vrijgesproken van moord op zijn vrouw.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              80 of 200 DOCUMENTS



                                 de Volkskrant

                             7 oktober 2016 vrijdag

'Een Nederlandse soldaat trok mijn zoon uit de bus'

BYLINE: VAN ONZE VERSLAGGEEFSTER WIL THIJSSEN

SECTION: Ten Eerste; Blz. 8

LENGTH: 645 woorden



HIGHLIGHT: 'Moeders van Srebrenica' verwijten in hoger beroep dat hun geliefden
in de steek werden gelaten door Dutchbat. Het verweer van Den Haag: 'Het was
oorlog.'


Reportage Proces Srebrenica


'De Nederlandse staat liegt!', roept Munira Subasic (69) met geheven vinger in
zittingszaal H4. 'Er ging niemand dood van honger of dorst in de compound van
Dutchbat! Wij wilden daar helemaal niet weg. Buiten werd op ons geschoten.'



Subasic is een van de twintig vrouwen die naar Nederland zijn gekomen voor het
hoger beroep van de Moeders van Srebrenica. Zij vertegenwoordigen zesduizend
nabestaanden van de massamoord in en rond de Bosnische stad Srebrenica in de
zomer van 1995. In 2014 kregen ze deels gelijk: Nederland, zo stelde de
rechtbank in Den Haag, is aansprakelijk voor de deportatie en dood van 320
moslimmannen die bij Dutchbat schuilden.

Deze donderdag betogen de Moeders in hoger beroep nogmaals dat ook de duizenden
mannen en zonen die niet tot de compound werden toegelaten, onder Nederlandse
verantwoordelijkheid de dood vonden. Hun advocaat verklaart bij het gerechtshof
dat er plaats genoeg was voor alle 25 duizend vluchtelingen - 'het gaat het om
een terrein ter grootte van het Malieveld'.

Subasic zelf zag hoe Dutchbatters 'wel degelijk' actief deelnamen aan het
scheiden der seksen, waarna vrijwel alle mannen werden geëxecuteerd. 'Mijn zoon
werd door een Nederlandse soldaat uit de bus getrokken', huilt ze. 'Van hem zijn
twee botjes teruggevonden in een massagraf.' Haar betoog wordt ondersteund door
een voormalig Dutchbat-soldate die vorig jaar in het Achtuurjournaal zei: 'Dat
er altijd gezegd wordt: wij hebben ze gescheiden, dat is feitelijk ook zo. Ik
heb mannen en vrouwen uit elkaar staan halen.'

Advocaat Houtzagers van de Nederlandse staat houdt echter vol dat dit 'niet de
opdracht' was. Ook betoogt hij dat de leidinggevenden van Dutchbat destijds, op
13 juli 1995, weliswaar 'vermoedden' dat de moslimmannen 'het ergste lot
wachtte', maar dat dit vermoeden niet moet worden verward met de centrale vraag
in dit proces: wat 'wí­sten' die leidinggevenden precies?

Vergeet niet, herhaalt de raadsman, dat er oorlog was. Chaos. Dat het heel
moeilijk was voor de Dutchbatters en hun leidinggevenden om met welgeteld 147
man duizenden vluchtelingen op te vangen, terwijl de dreiging en intimidatie van
de Bosnisch-Servische troepen toch echt iets anders leken te beogen.

Dus komt de uitspraak van Defensieminister Hennis op Veteranendag van dit jaar
in zittingszaal H4 als een boemerang terug in het gezicht van de staat:
'Dutchbat ging, zonder adequaat te zijn voorbereid, met onvoldoende middelen en
een zwakke informatiepositie, vrede handhaven waar geen vrede was. Een opdracht
die - reeds op voorhand - onuitvoerbaar was.'

Het hof vraagt beide partijen hoe het zou zijn afgelopen als alle moslimmannen
tot Dutchbats compound waren toegelaten en hadden mogen blijven. Dan hadden ze
een overlevingskans gehad, antwoordt advocaat Gerritsen van de Moeders van
Srebrenica. Advocaat Houtzagers namens de Nederlandse staat: 'Ik vrees dat hun
lot dan niet anders zou zijn geweest.'

Een van de eiseressen richt zich, in een emotioneel betoog, persoonlijk tot
Houtzagers: 'Hoe zou jij je voelen als je binnen een dag twee kinderen, je
partner en meer dan vijftig familieleden verliest?'

De Moeders wensen dat rechters of wetenschappers naar de voormalige enclave in
Srebrenica reizen om te constateren hoe groot die locatie is, en voor hoeveel
vluchtelingen daadwerkelijk plaats was. Hun wens lijkt te worden gehonoreerd. Om
alles goed te kunnen onderzoeken, stelt de voorzitter van het hof, zal de
uitspraak pas vallen na een extreem lange tijd: volgend jaar, op 14 maart.

Een derde Moeder benadrukt tot slot dat 'de gewone Nederlander' niets wordt
kwalijk genomen, maar 'is het nou echt zo moeilijk voor de verantwoordelijken om
te erkennen dat hier fouten zijn gemaakt? Pas dan kunnen wij dit drama achter
ons laten.'

'Moeders' vertegenwoordigen zesduizend nabestaanden van massamoord




Bekijk de oorspronkelijke pagina:

LOAD-DATE: 6 October 2016

LANGUAGE: DUTCH; NEDERLANDS

GRAPHIC: Begraafplaats in Potocari waar slachtoffers van de massamoord in 1995
begraven liggen.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              81 of 200 DOCUMENTS



                                 de Volkskrant

                            6 oktober 2016 donderdag

Nieuw Nieuw Links

BYLINE: ARIEJAN KORTEWEG

SECTION: Opinie en Debat; Blz. 21

LENGTH: 711 woorden



HIGHLIGHT: Kan de PvdA iets leren van haar eigen kleine revolutie?


Column in Groningen


Daar zitten ze achter de tafel: Jan Nagel (77), Max van den Berg (70), Arie van
der Zwan (81). Archetypen van het politieke bedrijf: strateeg, bestuurder,
ideoloog. Beginselvaste PvdA'ers zullen wellicht naar andere woorden grijpen:
verrader, verdunner, verdwijner. Gedeelde geschiedenis betekent nog niet dat
inzichten zich gelijkaardig ontwikkelen.



Zelden zoveel verschoten revolutionair elan bijeen gezien als maandag in het Van
Swinderen Huys in Groningen. Bram Peper goedgemutst op de voorste rij, Hans
Kombrink is er, Tom Pauka, Bert Middel. De haren zo mogelijk over de oorschelp,
de houding licht onthecht.

Het is vijftig jaar na het manifest 10 over rood, waarmee Nieuw Links zichzelf
lanceerde: jonge(re) leden gingen de macht in de PvdA naar zich toehalen. Ze
waren vele malen vrolijker dan de doorsnee sociaal-democraat, gingen met elkaar
voetballen, drinken en op vakantie, hielden geheime beraden in Steenwijk,
pleitten voor de erkenning van de DDR en de Vietcong, vonden dat Nederland een
republiek diende te worden en onverwijld uit de NAVO moest stappen.

Vooral: ze wilden de sleutels van de partij in handen krijgen. Dat lukte, bijna.
André van der Louw, met snor en pijp het boegbeeld van de beweging, stond in
1981 klaar de macht over te nemen van Joop den Uyl. Ware het niet dat die daar
niets voor voelde. Ook opmerkelijk: vrouwen speelden in dit alles zo goed als
geen rol.

Allemaal geschiedenis. U kunt het nalezen in de bundel 10 over rood 50 jaar
later. Begin dan met de bijdrage van Tom Pauka, die vertelt hoe Han Lammers
tijdens een tuinfeest in Driebergen een vlammenwerper richtte op de vrouw van
Van der Louw.

Een halve eeuw later is het onmogelijk over de PvdA te spreken zonder dat het
woord crisis valt. Zo ook in Groningen. Hoe geef je de door chagrijn verteerde
partij reden tot lachen? Moet opnieuw een vermolmd partij-apparaat aan de kant
geschoven? Steken de strategen, bestuurders en ideologen van toen nog eens de
helpende hand uit? De roep om Nieuw Nieuw Links waait al snel door de grijzende
rangen.

In de pauze schuif ik aan bij Bram Peper, in 1969 een late bekeerling tot Nieuw
Links. 'We hadden wel veel plezier in die tijd', vertelt hij. 'We waren
kwajongensachtig. Dan was er in zaal Trianon in Utrecht iemand die plat praatte,
en dan zei Van der Louw na afloop: gelukkig was er toch nog een arbeider in de
zaal. Nieuw Links en de gewone man, dat ging niet vanzelfsprekend samen.'

Is er weer ruimte voor een linkse flank? Peper gelooft het niet. 'Met 50 duizend
leden ben je te klein voor vleugels.' Er zit niets anders op dan doorgaan met
Samsom, vindt hij. 'Die jongen weet veel.'

Veel verder zal de lucht in Groningen niet klaren. De drie archetypen zijn
rolvast. Nagel, die begin jaren negentig de partij verliet, gaat daar ver in.
'De PvdA heeft de ouderen lelijk in de steek gelaten', zegt hij; de zaal
reageert dat hij uit zijn nek kletst. Nagel ziet wel wat in Nieuw Nieuw Links.
Het is er al: GroenLinks.

Arie van der Zwan, die indertijd Nieuw Links na een jaar voor gezien hield,
analyseert dat voor hem de ellende begon met Den Uyl, die een miljoen mensen
naar de WAO verwees. 'Daar werden verwachtingen gewekt die niet konden worden
waargemaakt.' Nu moet er ook volgens hem een Nieuw Nieuw Links komen: 'Dat
schuilt niet in de PvdA, vrees ik'.

Zelfs Max van den Berg, altijd loyaal gebleven en nu voorzitter van de commissie
die de kandidatenlijst samenstelt, denkt buiten de partijkaders. 'Er is behoefte
aan een grote beweging om initiatieven te nemen', vindt hij, rijkelijk vaag.
'Die beweging, binnen of buiten de PvdA, ook met jongeren, daar wil ik graag
deel van uitmaken.' De tijdgeest vind je nu even meer bij SP, D66 en GroenLinks
dan bij de PvdA, denkt Van den Berg. 'Daar kom je niet doorheen door je gematigd
op te stellen. De herkenbaarheid moet terug.'

'Dit is een soort grafrede', fluistert Peper tegen Pauka, naast hem op de
voorste rij. Ze lachen. Peper had het daarnet al gezegd: 'Zet een paar PvdA'ers
bij elkaar en je moet milieuontheffing aanvragen.'

Lucebert, de hele middag in hinderlaag, schiet nu te hulp: 'Ik draai een kleine
mooie ritselende revolutie af.'

a.korteweg@volkskrant.nl

Bram Peper: 'We hadden wel veel plezier in die tijd'




Bekijk de oorspronkelijke pagina:

LOAD-DATE: 5 October 2016

LANGUAGE: DUTCH; NEDERLANDS

GRAPHIC: Han Lammers en André van der Louw, PvdA-congres 1967.
Nieuwe ruimte op de flanken?
Nagel, Van den Berg, Van der Zwan, 50 jaar later.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              82 of 200 DOCUMENTS



                                 de Volkskrant

                             3 oktober 2016 maandag

Boos

BYLINE: HARO KRAAK

SECTION: V Opening; Blz. 2

LENGTH: 545 woorden



HIGHLIGHT: Mooie televisie over de angst voor het onbekende in Tegenlicht en
Droomland Amerika.


haro kraak Tv-recensie


Op de dag dat de vluchtelingen zich in de woongroep van Gottfried Adler
vestigden, stopte een verhuiswagen voor de deur. De hoogbejaarde man zag hoe
nieuwe meubels een voor een uit het laadruim kwamen: bedden, kasten, tafels.
Zelf had Adler nog nooit een gratis bed gekregen.



Ze vertelden het rustig, de bewoners van de woongroep voor ouderen in Dresden,
waar VPRO Tegenlicht op bezoek was voor een aflevering over de opkomst van het
rechts-nationalisme in Duitsland. Tot dan toe hadden de ouderen hun medebewoners
zelf mogen uitkiezen, maar nu kregen ze zomaar een stel vreemdelingen in huis
met wie ze een keuken en woonkamer moesten delen. Vrees voor hun leven hadden
ze.

Het luistert nauw de boze of bange burger op een zinvolle manier op televisie
een stem te geven. De voxpopjes in het journaal zijn zo kort dat ze meestal
alleen maar het stereotype bevestigen van onnozele mensen die maar wat roepen.
Weer een paar seconden goed bekeken zendtijd verspild aan desinformatie en
onderbuikgevoelens.

Het enige waar die soundbites doorgaans voor dienen is om als ironisch genoegen
op Dumpert en in de TV Draait Door te worden herhaald. 'Dat heb gestaan op
Facebook', zei de vrouw op de markt toen haar werd gevraagd hoe ze wist dat alle
vluchtelingen binnen vier maanden een baan zouden krijgen, terwijl haar zoon
werkloos thuiszat. Gekkies, altijd leuk.

Tegenlicht vond zondag met de uitzending Wij zijn het volk het juiste evenwicht.
Er was empathie voor boze demonstranten, bange bejaarden en verketterde rechtse
politici. Tegelijkertijd werden de kopstukken van Pegida kritisch bejegend en de
nare kanten van het westerse superioriteitsdenken belicht.

'Ze doen altijd alsof het domme mensen zijn die iets zijn tekortgekomen', zei
een nette man die het spreekuur in het blauwe busje van de rechtse partij
Alternative für Deutschland bezocht. 'Maar ik verdien genoeg geld, ik heb
gestudeerd, ik ben niets tekortgekomen.' Hij stemde AfD omdat de machthebbers
niet luisteren naar het volk.

In de vierde, alweer sterke aflevering van Droomland Amerika ging het zondag ook
over de angst voor het onbekende, nu in de zuidelijke grensstreek: Mexicanen die
banen inpikken, drugsgeweld dat het land in sijpelt. 'Het is de zuurstof van de
campagne van Donald Trump', zei Eelco Bosch van Rosenthal.

Toch was de woede ver te zoeken in deze uitzending. De politieagent, de
advocaat, de winkelier en de gewone burger hadden allen begrip voor de
vluchtelingen die op zoek zijn naar een beter bestaan. De ongelijkheid is te
groot. Hogere muren hebben geen zin, zeiden ze. De meesten leken zelfs te
berusten in het geweld.

Ondertussen in het blauwe busje van de AfD kwam een vluchtelingenkind verhaal
halen. Hij wilde niet gefilmd worden, wat een sprookjesachtige scène opleverde:
een bejaarde voorbijganger bleef in beeld terwijl hij de discussie tussen
gemeenteraadslid en gelukszoeker gadesloeg. Ze kwamen er niet uit, maar over één
ding waren ze het eens: geld, dat is het ware probleem.

V's televisierecensententeam bestaat uit Julien Althuisius, Hanna Bervoets, Gidi
Heesakkers, Frank Heinen en, deze week, Haro Kraak.

Tegenlicht vond het juiste evenwicht. Er was empathie voor boze demonstranten en
kritiek op Pegida




Bekijk de oorspronkelijke pagina: ,

LOAD-DATE: 2 October 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              83 of 200 DOCUMENTS



                                 de Volkskrant

                            1 oktober 2016 zaterdag

Het geheim van Italië

BYLINE: JEROEN JUNTE

SECTION: Magazine Reportage; Blz. 60, 61, 62, 63

LENGTH: 2274 woorden



HIGHLIGHT: Gespecialiseerde familiebedrijven, een hang naar elegante perfectie
ofwel: bellezza. Jeroen Junte zoekt een verklaring voor het succes van Italiaans
design.


REPORTAGE


De puntige deksel van het suikerpotje heeft rood-gele strepen en een parmantige
bolletje op de top, zelfs een kleuter zal er meteen een circustent in herkennen.
Een kurkentrekker heeft het gezicht van een clown en danst bij gebruik koddig op
en neer. De notenkraker is de archetypische gewichtheffer met puntsnor,
ankertatoeage en zwartwit gestreept hemd: de nieuwe tafelcollectie van Alessi is
een circus. Het ontwerp van het Italiaanse design-label is kleurrijk en vrolijk,
lawaaierig zelfs, maar het spreekt iedereen aan.



Laat dat maar over aan Marcel Wanders, de Nederlandse ontwerper van deze
huishoudgadgets. Geen ontwerper begrijpt zo goed wat een mondiaal designpubliek
wil als de 'Lady Gaga of design', zoals The New York Times hem noemde. De
presentatie van deze Circus Collection was eerder deze maand op Maison & Objet,
de designbeurs in Parijs waarvoor van over de hele wereld journalisten,
stylisten en inkopers van grote warenhuizen en designshops worden ingevlogen. De
fotogenieke collectie potten, schalen, dienbladen en wijnkoelers is inmiddels
opgepikt door hotels in Dubai, vrouwen in Deventer en bloggers uit Tokio.
Kortom, dit is een kosmopolitisch product, ontworpen, vervaardigd én aan de man
gebracht op de wereldmarkt.

Toch wordt deze Circus Collection in de eerste plaats, en vrijwel direct, gezien
als Italiaans design. De overweldigende kleuren, de hysterische decoraties en
luchtige humor zijn weliswaar het handelsmerk van de Nederlandse Marcel Wanders,
maar nergens worden 's mans vaardigheden zo optimaal benut als in Italië: tot in
een eenvoudige snoeptrommel. En die krijgt nog meer schwung in combinatie met de
exotische merknaam, het zangerige, op z'n Italiaans uitgesproken Alèèèssi.

Waarom wordt design uit Italië overal ter wereld herkend? Wat is dat toch, dat
het altijd wordt bestempeld als het toppunt van verfijning en goede smaak,
terwijl het uiteindelijk draait om hooguit vijftig merken? Waarom overal die
bewonderende ooh's en aah's? Waarom wordt het zo vlijtig gekopieerd, zonder al
te veel succes? Simpel, omdat het nu eenmaal bellezza is. Blader door het
vuistdikke boek Phaidon Design Classics - de bijbel voor iedereen die gelooft in
zoiets als stijl en goede smaak - en je haalt die Italiaanse scooters,
koffiekopjes, zonnebrillen, typemachines, auto's of gewoon een prullenbak er zo
uit, net als die notenkrakers, kurkentrekkers en suikerpotjes, al dan niet van
Alessi. En dan hebben we het nog niet eens over de Milanese palazzo's, de
Venetiaanse gondels, Verdi's opera's en al dat andere erfgoed. 'Op de schouders
van deze historische reuzen staat het Italiaans design. Geen land dat zo bezeten
is van schoonheid en verfijning', zegt Cok de Rooij van de Frozen Fountain, de
Amsterdamse design-winkel die al dertig jaar de Nederlandse smaakmaker is in
design. Ja, vaak glimt en blingt het, maar niet per se. Soms is het van
doorleefd hout of dof, maar zijdezacht leer. Dan wil je er niet alleen naar
kijken, maar het ook vastpakken. Strelen. Hoe dan ook, het is altijd net een
onsje meer, zonder dat het te veel wordt. De Rooij: 'Dat theatrale is nu eenmaal
ook de volksaard.'

Tel daarbij nog een streven naar perfectie tot in de kleinste details, die voor
een Italiaan allesbehalve details zijn. Je ziet het in de kleinste dorpjes op
het platteland waar zodra de avond valt, iedereen in zijn mooiste pak flaneert,
met een messcherpe vouw in de broek en het kraagje tot op de millimeter
afgemeten omhoog. De Rooij: 'Laat maar zien wie je bent en wat je hebt, in
Italië is het een levensbehoefte. Van die levenslust zijn ook hun stoelen,
lampen en vloerkleden doordrenkt.'

Een designlabel in Italië is een individu, één die zich wil onderscheiden met
zijn eigen hoogstpersoonlijke stijl. Moroso is uitbundig en kleurrijk met een
dubbelgevouwen matras die een zitbank wordt (Matrizia van Ron Arad) of een
parmantig poefje met oriëntaalse print (Sushi van Edward van Vliet). JuDeftig en
minimalistisch is Molteni & C dat glazen tafels en kasten maakt die zijn
gereduceerd tot een zwart lijnenspel (Gardo van Ron Gilad). B&B Italia, een van
de grootste en bekendste Italiaanse labels, is juist groots en meeslepend, zoals
een statige bank die zo groot is dat je erop kunt wonen (de Tufty Time van
Patrica Urquiola). Of de werktafels en stoelen Arper, zo rank en elegant, dat ze
elke kantoortuin omtoveren in een stijlvolle living. De architectonische lampen
van Artemide kun je zelfs bij de meest modernistische purist in een vreugdeloze
betonkeuken aantreffen. Met deze meubels is het fare la bella figura, sla je in
de beslotenheid van je eigen huis nog een goed figuur.

De Italiaanse eigenzinnigheid gaat gepaard met diepgewortelde
vooruitstrevendheid. 'Grote ontwerpers als Piero Castiglioni, Alessandro Mendini
en Ettore Sottsass ontwikkelden in de jaren zestig en zeventig een nieuwe
maatschappijvisie en zochten meubels die daarbij pasten. Ze wilden de wereld
veranderen. Omdat deze ontwerpen zo'n haarscherp tijdsbeeld geven, zijn ze
uitgegroeid tot iconen', vertelt Robert Thieman, hoofdredacteur van het
internationale designmagazine Frame. Inderdaad pik je het er nog steeds meteen
uit, dat kleurrijke Memphis-design van Sottsass dat het dagelijks leven van de
gewone man moest verrijken met meubels met Afrikaanse prints en roze laminaat.
Of Castiglioni die al in de jaren vijftig zijn Sella bedacht, een krukje met een
tractorzadel voor optimale bewegingsvrijheid tijdens het toenemende bureauwerk.


In Italië wordt de ontwerpersavant-garde gastvrij onthaald. De vermaarde
Italiaanse designer Alberto Alessi weet waarom: 'Wij begrijpen hoe een ontwerper
denkt en kunnen zijn streven naar perfectie en tegelijkertijd ook zijn wildste
ideeën materialiseren.' Opvallend is dat baas van het gelijknamige designlabel
meteen in de 'wij'-stand schiet, kennelijk wordt de verwantschap onder de
Italiaanse designlabels zelf ook diep gevoeld. Alessi: 'Wij zien onszelf als
mediator tussen de ontwerper en de consument.' Dat vertrouwen in de denkwijze en
het streven van de ontwerper, herkent ook Marcel Wanders: 'Ik voel mij begrepen.
Nergens kan ik zo ver gaan als in Italië.' Al verliezen de fabrikanten nooit de
markt uit het oog. Wanders: 'Ze luisteren naar wat hun publiek mooi vindt en
bewaken de kwaliteit.'

In het gebruik van nieuwe technieken en materialen heeft Italië altijd
vooropgelopen, zegt Thiemann. 'Er wordt veel geld gestoken in de ontwikkeling
van betere productieprocessen.' Daar-om zijn Italiaanse meubels technisch tot in
de puntjes doordacht en van een superieure kwaliteit leer, hout of stof gemaakt.
'Neem de banken van banken van B&B Italia', zegt Thiemann, 'die zijn gevuld met
een hoogwaardige foam dat wordt geperst in speciale mallen, die tonnen kunnen
kosten. Daardoor zitten ze veel prettiger én voor langere tijd.'

Volgens Alessi zit de vernieuwingsdrang de Italianen in het bloed: 'De meeste
Italiaanse meubelmerken hebben altijd een eigen fabriek gehad. Dat maakt het
eenvoudig om te experimenteren met innovatieve technieken en verrassende
materialen. Wij zijn decennialang het laboratorium voor design geweest.' De
70-jarige eigenaar van het wereldwijde designimperium kan het weten. Begin jaren
zeventig ging hij aan de slag in de ijzerwaren-fabriek die zijn grootvader
Giovanni Alessi in 1921 begon. In de daaropvolgende tien jaar transformeerde hij
het oubollige potten- en pannenfabriekje in een mondiale smaakmaker van design
met een avontuurlijke collectie variërend van luxe huishoudaccessoires en
horloges tot badkamers en zelfs een telefoon (in het pre-smartphone tijdperk).

Doordat er zo lang en zo dicht bij huis is geproduceerd, is er in Italië
ongelofelijk veel vakmanschap bewaard gebleven. Waar andere landen
overschakelden op de efficiëntere massa-productie, bleef het handmatige
vakmanschap in Italië op een voetstuk staan. Wanders: 'Deze kennis is vaak van
generatie op generatie doorgegeven'. Zelf werkte hij voor het machtige B&B
Italia en het blitse lampenmerk Flos, maar ook voor de kleine tegelfabrikant
Bisazza en keukenspecialist Boffi. Wanders: 'De merken kunnen zich volledig
richten op waar ze goed in zijn. Daardoor hebben ze zo'n duidelijk profiel.'

Het merk Kartell legde zich toe op de spuitgietproductie, waardoor Kartell
synoniem is geworden voor hoogwaardig plastic meubilair. Bij Venini denkt
iedereen aan lampen van geblazen glas. De meeste van deze fabrieken zijn
gevestigd in Noord-Italië, hoofdzakelijk rond Milaan en Turijn. Er zijn dorpjes
waar alleen leer wordt vervaardigd, even verderop is er weer een dorpje met
keramische werkplaatsen. Thieman: 'De fabriek van Moroso, bekend om zijn
geraffineerde stoffen, is feitelijk niets meer dan een industrieel naaiatelier.
De rest laten ze maken door gespecialiseerde toeleveranciers.'

Ook kenmerkend is dat veel merken in handen zijn van één familie. Zanotta,
Moroso, Cappellini, Molteni: het zijn merk- én familienamen. Vaak was de
grondlegger een dappere ondernemer die handig inspeelde op de industriële
mogelijkheden die de wederopbouw bood na de Tweede Wereldoorlog. Nu zijn het
nazaten als kleindochter Patrizia Moroso en dochter Eleonora Zanotta die in de
familiebedrijven de scepter zwaaien. Voor deze ondernemers is design net zo
vanzelfsprekend als pizza en pasta. 'Ik ben bijna in de fabriek opgegroeid',
aldus Alessi.

De families hebben, in tegenstelling tot aandeelhouders geen haast. 'Als een
opvolger niet meteen topresultaat boekt, wordt hij daar niet op afgerekend.' Zo
was het eerste wapenfeit van de jonge Alessi de introductie van een peperdure en
gelimiteerde huishoudcollectie, ontworpen door beroemde kunstenaars als Salvador
Dalí­. Alessi: 'Ik wilde het merk upgraden.' Het werd een genadeloze flop. 'Maar
mijn vader hield vertrouwen in mij. Al werd er de daaropvolgende vijf jaar niet
meer naar mij geluisterd', blikt hij, lachend, terug.

Deze familieconstructie is niet zaligmakend, er kleven ook nadelen aan. 'De
laatste jaren hebben veel Italiaanse producenten te traag gereageerd op de
veranderende tijd', oordeelt Frame-hoofdredacteur Thiemann. Natuurlijk, de hele
meubelindustrie werd hard getroffen door de crisis, maar de Italiaanse labels
leken het extra zwaar te hebben. Thiemann: 'Tegenwoordig wordt overal prima
kwaliteit geleverd, maar voor een aanzienlijk lagere prijs.' Ook in marketing
zijn de Italianen niet langer trendsettend. Thiemann: 'Vandaag is Moooi van
Marcel Wanders hét designlabel, dankzij hun prikkelende reclamecampagnes vol
bravoure.'

Lenig als ze zijn, hebben de Italianen inmiddels een antwoord gevonden met de
aanstelling van een artdirector. Zo bepaalt bij Cassina designdiva Patricia
Urquiola de creatieve koers, bij Driade doet architect David Chipperfield dat en
bij Molteni & C is dat diens Belgische collega Vincent Van Duysen. 'Een slimme
zet', meent Thiemann. 'Deze ontwerpers kennen de markt door en door, ze zijn
feitelijk zelf ook afnemer omdat ze veel huizen, hotels en kantoren inrichten.'


Dat de identiteit van de merken verwatert door de invloed van deze
buitenstaanders, daar is Alessi niet bang voor. 'Kijk naar de grote modehuizen,
waar ook internationale ontwerpers aan de top staan. Het dna van deze merken
blijft Frans.' Bovendien, artdirectors komen en gaan: 'De familie blijft.'

Neem Cappellini, een familiebedrijf dat in de jaren negentig floreerde door de
nog piepjonge Jasper Morisson, Tom Dixon en Marcel Wanders te strikken. Acht
jaar geleden moest het bedrijf van de afgrond worden gered door een overname,
met als dieptepunt dat Giulio Cappellini van zijn nieuwe broodheren een
smakeloze stoel met Mickey Mouse-oren moest aanprijzen. Maar na een nieuwe
overname staat de gentleman-ondernemer weer ferm aan het roer en leeft het merk
op door de vraag naar meubels van uitgerekend Morisson, Wanders en Dixon, die
inmiddels zijn uitgegroeid tot klassiekers.

De 62-jarige designtycoon Cappellinni deed dit voorjaar een emotionele oproep
aan zijn Italiaanse collega's op designblog Dzeen.com. 'Italiaans design is niet
meer bijzonder genoeg. Wij moeten investeren in innovatieve productietechnieken,
in slimme materialen en meubels die inspelen op de veranderende leef- en
werkomgeving. Nu kopiëren steeds vaker voorkomt, moeten onze meubels weer zo
onderscheidend zijn door lef en kwaliteit, dat ze niet gekopieerd kunnen worden.
Dus niet meer mikken op snelle bestsellers met glimmende folders, maar nadenken
over longsellers. Terug naar onze roots van de roemruchte jaren zestig, zeventig
en tachtig, toen Italiaanse merken nog experimenteel en rebels waren!'

Cappellini krijgt bijval van Alessi: 'Wij moeten beter laten zien dat onze
producten bijzonder zijn.' Dat weer bijzonder maken, gebeurt met overgave bij de
nieuwe Circus Collection. De lancering gaat gepaard met ouderwetse posters en
gelikte computeranimaties die de wereld over gaan. Dat zelfs huishoudaccessoires
exclusief kunnen zijn, wordt benadrukt met vijf peperdure producten die als
limited edition worden verkocht. 'Als mensen zien hoe het is gemaakt, met
hoeveel aandacht en vakmanschap, dan begrijpen ze ook waarom design uit Italië
iets meer mag kosten.'

Misschien is dat het geheim. Dat het Italiaanse design voor iedereen bereikbaar
is en dat je als consument toch het gevoel hebt iets te kopen dat speciaal voor
jou is ontworpen én dat is vervaardigd van de allerbeste materialen. Het zijn
niet zomaar tafels, stoelen of dienbladen die je koopt, het is tastbare dolce
vita. Design uit Italië is stijlvolle levenslust, verpakt in verfijnde
schoonheid en tijdloze kwaliteit.

'Nergens kan ik zo ver gaan als in Italië', zegt Marcel Wanders




Bekijk de oorspronkelijke pagina: , , ,

LOAD-DATE: 30 September 2016

LANGUAGE: DUTCH; NEDERLANDS

GRAPHIC: Alessi
Minotti
Moroso
Alessi
B&B Italia
Moroso
Cassina
Moroso
Cassina
Alessi
Csasina
Cappellini
Moroso
Cappellini

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              84 of 200 DOCUMENTS



                                 de Volkskrant

                            1 oktober 2016 zaterdag

Ik ben Henk en Ingrid

BYLINE: HAYAT

SECTION: Magazine Columns; Blz. 48, 49

LENGTH: 799 woorden



HIGHLIGHT: Gelukkig, het politieke jaar is weer volop begonnen en hoera, er
komen verkiezingen aan. Hayat heeft er zin in.

Op deze plek wisselen columnisten Hayat en Thomas Erdbrink elkaar af.


COLUMN HAYAT


Hè wat fijn, het nieuwe politieke jaar is weer begonnen. Ik voel me toch altijd
een beetje eenzaam zonder de Kamerleden. Ik ben maar boeken gaan lezen, wat
vaker naar het strand gefietst en heb zelfs een quiche gebakken. Alles om mezelf
af te leiden van de grote leegte. Goddank waren er hier en daar kruimels om
mezelf in leven te houden. Bijvoorbeeld de excuses van Rutte voor de
verkiezingsbeloften die hij niet heeft kunnen waarmaken. Hij wilde er 'volstrekt
helder' over zijn hoezeer hij ervan baalde, zei volmondig sorry én dat hij wil
doorgaan als premier. Want o ja, er staan verkiezingen gepland. Het was dat hij
er zelf over begon, anders was ik in de veronderstelling gebleven dat de excuses
voortkwamen uit bezinning tijdens de vakantie.



Verder bleef het rustig. Ja, in een paar landen om ons heen speelde er geloof ik
wel wat, maar daar heb ik niets mee te maken. Het gaat erom of wij het hier in
Nederland een beetje behaaglijk hebben. Dat mensen in andere landen er een potje
van maken, moeten ze zelf weten, het zijn niet voor niets buitenlanders. Nee
eerlijk, ik hoopte op wat reuring bij ons, een klein groot drama dat niet heel
verschrikkelijk zou zijn, maar net genoeg om het lijf zou hebben om de
Kamerleden terug te halen van vakantie. Gewoon om ze weer dicht bij me te
hebben. Ik ben een egoïstische vriendin, sorry.

Maar wat wil je, ik word zo ongelooflijk verwend door alle aandacht. Ik ben dan
ook het belangrijkste programma-onderdeel van iedere partij. Daarmee wil ik
zaken als de hypotheekrenteaftrek of ouderenzorg niet bagatelliseren, maar dat
hoeft ook niet, want uiteindelijk gaan zelfs die onderwerpen over mij. Zo
verlaagt mijn komst in een mooie wijk de marktwaarde van je huis, dus dan moeten
ze niet teveel met die hypotheekrente rommelen. En de ouderenzorg blijft een
heikel punt met de almaar toenemende vergrijzing; mijn grotere
voortplantingsdrift blijkt dan toch nog ergens goed voor.

Een beetje aan ze trekken mag ik dus best, want de Kamerleden hebben mij hard
nodig. Sterker nog, de kiezers zijn steeds minder geïnteresseerd in de
Kamerleden zelf en in hun kwaliteiten en steeds meer in wat zij allemaal met mij
willen doen. Dat blijkt namelijk nogal een ding. Vroegere politici hebben mij
verkeerd, of eigenlijk ní­et aangepakt, waardoor ik nu een vieze etterende wond
ben geworden. Alleen hard, duidelijk en kordaat optreden kan het land nog
redden. Maar waar te beginnen?

Ik ben moslim: aanhanger van de islam. En niet zomaar een moslim, maar echt zo
eentje die geen varkensvlees eet, nooit meedrinkt, vast tijdens de ramadan en al
die blotebillenreclames langs de weg moeilijk te rijmen vindt met vrouwelijke
waardigheid.

Ik ben Marokkaans. En dus oververtegenwoordigd in bepaalde
criminaliteitscijfers, overgevoelig voor uiterlijk vertoon, bepaald niet
populair (tenzij ik een knappe acteur ben) en vaak suikerpatiënt.

Ik ben een niet-westerse allochtoon. En daarmee mislukt in mijn integratie,
geconcentreerd in de grote steden, ik ben vaker dan gemiddeld uitkeringstrekker
en vrijwel altijd onderdeel van de lagere tot gemiddelde sociale klasse.

Tegenwoordig ben ik ook een potentiële terrorist; kwestie van een optelsom van
de vorige drie eigenschappen.

U weet het, ik ben overal. Ziedaar de jeukende handen van de Kamerleden om de
komende maanden van alles te beloven over mij. Ze zullen allemaal benadrukken
wat er misgaat in onze samenleving en hoe ik daar een rol in heb. De ene keer
omdat ik te weinig van me laat horen, de andere keer juist omdat ik de boel
overneem. Ik zal kort worden gehouden en streng worden toegebeten dat ik jullie
waarden en vrijheden heb te respecteren en dat jullie daar niet aan tornen. Ik
zal uitgenodigd worden om een gematigde stem te laten klinken, eentje die jullie
geruststelt en mijn achterban moet bewegen tot een nieuwe, meer aangepaste
koers. Ik zal er altijd bij zijn als het debat verhardt, wat iedereen zal
betreuren, maar niemand daarom zal laten. En tenslotte zal er een
vriendschappelijke arm om mij heen worden geslagen omdat er van polarisering
toch helemaal geen sprake mag zijn. Lieve Kamerleden, wat fijn dat jullie
machinerie weer op volle toeren draait. Ik heb er, zoals u zult begrijpen,
ontzettend veel zin in.

Maar misschien kunt u alle aandacht wat verbreden en zien wat ik ook ben. Ik ben
ook woningbezitter. Ik ben ook belastingbetaler. Ik ben ook voormalig student.
Ik ben ook straks bejaard. Ik ben ook een filevermoeide forens. Ik ben ook een
ouder die goed onderwijs wenst voor de volgende generatie. Ik ben ook angstig
voor terrorismedreiging. Ik ben ook mantelzorger. Ik ben ook Henk & Ingrid.

Alleen hard, duidelijk en kordaat optreden kan het land nog redden




Bekijk de oorspronkelijke pagina: , , , , , , ,

LOAD-DATE: 30 September 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              85 of 200 DOCUMENTS



                                 de Volkskrant

                           30 september 2016 vrijdag

Zwijgend

BYLINE: SHEILA SITALSING

SECTION: Ten Eerste; Blz. 2

LENGTH: 535 woorden


Column Sheila Sitalsing


Verward sloeg de zwijgende meerderheid de krant dicht. Hij kon het allemaal niet
meer volgen. Lange tijd was hem door andere mensen verteld dat hij allerlei
dingen ní­et wilde. Er waren dingen gezegd, door die ene met de dode
zeehondjesbaby op zijn hoofd, als: 'De linkse elite gelooft nog in de multicul
en het knuffelen van misdadigers en de ontwikkelingshulp en de Europese
superstaat en de hoge belastingen. Maar de rest van Nederland denkt daar heel
anders over. Die zwijgende meerderheid verdient ook een stem.'



De zwijgende meerderheid had daar een tijdje op zitten kauwen. Misdadigers
knuffelen, dat leek hem inderdaad een ongewenste intimiteit, potentieel
gevaarlijk en mogelijk vies bovendien, want je weet niet zeker of ze zich
wassen. Over 'de Europese superstaat' zou hij meer informatie moeten opzoeken,
maar hij had Google nog niet opgestart, of hij hoorde zijn naam. Alwéér.

Het was die andere, de premier. Hij had het over Dikke Ik, een kennelijk nogal
onsympathieke man van wie de zwijgende meerderheid nog nooit had gehoord, en
over 'de mensen die ik de zwijgende meerderheid heb genoemd, die het goede doen,
die zich inzetten voor anderen zonder daar complimentjes voor te vragen, die een
positieve bijdrage aan onze samenleving leveren'.

De zwijgende meerderheid voelde zijn wangen gloeien van trots. Wat een aardige
woorden! Hij kon zich niet precies herinneren wanneer hij 'het goede' had gedaan
zonder daar complimentjes voor te vragen, hij mocht doorgaans graag naar
complimenten vissen, maar als die man premier was, zou hij het wel weten.

De zwijgende meerderheid knipte de televisie aan. Wat een verrassing, het ging
alwéér over hem. Het was iemand anders, ze noemden hem Alexander en hij zei
dingen als: 'Die heel gewone Nederlanders, die zwijgende meerderheid, voelen
zich terecht niet vertegenwoordigd door hen die blinde angstbeelden verspreiden,
maar herkennen zich ook niet in hen die zeggen dat het wel losloopt. Laten we
als partijen die staan voor die vaak zwijgende meerderheid niet over elkaar heen
buitelen.'

O, staat hij voor mij?, zei de zwijgende meerderheid verwonderd. Eerlijk gezegd
had hij zichzelf niet in die Alexander herkend, maar misschien moest hij beter
kijken. Hij keek zijn vrouw vragend aan. Ze zat op de bank en ze zweeg.

Toen ging het hard. De zwijgende meerderheid hoorde dat hij 'een wegkijker is',
dat hij 'het probleem' is en 'de oplossing' tegelijk, dat hij zijn 'stem moet
verheffen', dat hij 'moet participeren', dat hij een 'koppige, trotse harde
werker is', dat hij 'gewoon lekker gek zichzelf' wil zijn bij de buurt-barbecue,
dat hij kroketten uit de muur wil trekken.

'Getverderrie, kroketten', mompelde de zwijgende meerderheid, maar daar zag hij
zichzelf al lopen, van de Bijlmer naar de Dam, met bloemen en muziekinstrumenten
en blijde bordjes met 'Fleurt op' erop. En hij hield niet eens van
wandelmarsen.'

De bel ging. Een man met rode rozen. 'Hallo, ik ben Diederik en ik wil de stem
van de zwijgende meerde...'

'Achter aansluiten!', brulde de zwijgende meerderheid. Met een klap sloeg hij de
deur dicht. Zwijgend liep hij terug naar de bank.

Als die man premier was, zou hij het wel weten




Bekijk de oorspronkelijke pagina:

LOAD-DATE: 29 September 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              86 of 200 DOCUMENTS



                                 de Volkskrant

                           26 september 2016 maandag

IJzingwekkend perfecte apartheid

BYLINE: ERDAL BALCI

SECTION: Opinie en Debat; Blz. 18

LENGTH: 843 woorden



HIGHLIGHT: De discussie rond de mislukte integratie van allochtonen is een
klucht, zegt gastcolumnist Erdal Balci.


Segregatie


Een beetje wind van voren en Rapper Boef heeft de benen genomen naar Marokko.
Volgens eigen zeggen om er een tijdje het 'hoofd te luchten'. De andere rebel,
Vlogger Ismail, moet na een wat hardere aanpak van de politie zich,
waarschijnlijk door geldgebrek, in zijn thuishaven Zaandam herpakken. In de
tussentijd werd hij nog achterna gezeten door een boze Turk die er bijna in
slaagde om de vlogger al meppend bij te brengen dat hij de naam van zijn volk
niet zwart moest maken. Gelukkig blijkt Ismail een goede sprint in de benen te
hebben en kunnen we terug naar de hamvraag: wordt het ooit nog spannend in
Nederland nu zelfs de meest minimalistische vorm van anarchie in de kiem wordt
gesmoord?



Zo nu en dan zie ik columns van zeer gewaardeerde opiniemakers voorbij komen
waarin wordt gewaarschuwd voor een heuse revolte in Nederland. Hun argumentatie
is veelal gestoeld op economische motieven. Ze baseren zich op het verschil in
inkomen tussen rijk en arm. Als volken op grond van deze bezwaren een revolutie
zouden ontketenen, zou de hele wereld in brand moeten staan. Nederland is voor
arm en rijk een van de beste landen op deze aardbol en het financiële stelsel
kan dit land nog duizend jaar op de been houden.

Wat niet wil zeggen dat er geen behoefte is aan een revolutie. Wat als er rellen
ontstaan in de binnensteden van Amsterdam, Rotterdam, Den Haag en Utrecht; geen
ouderwetse opstand die bedoeld is voor meer brood op de plank, maar een echte
oorlog waarbij steden straat voor straat, steegje voor steegje en monument voor
monument terug worden gewonnen op de elite. In een zeer traag proces heeft de
upper class de eeuwenoude habitat van het gewone volk gewijzigd. Het is tijd om
die weer op te eisen.

Neem Ciske de Rat. Die woonde in het hart van de stad. Een dergelijke jongen uit
een vergelijkbaar sociaal-economisch milieu moet anno 2016 van zijn huis aan de
rand van de stad een half uur naar het centrum fietsen om een flinke fluim op de
fraaie straatstenen bij de grachten te kunnen jagen. Een ander voorbeeld: stel,
je bent de nieuwe uitvoering van Jean Valjean uit de Les Misérables, maar dan in
het huidige Nederland. Hoe groot is de kans dat je na je ontslag uit de
gevangenis net als in het 19de-eeuwse Frankrijk een bisschop tegen het lijf
loopt, die jouw leven verandert?

De West-Europese elite heeft op zeer slinkse wijze een nieuw systeem gecreëerd
waarin in ruil voor voldoende materiële middelen voor de lagere klassen de
stadscentra alleen voor de rijken zijn gereserveerd. Ze hebben zich de grachten,
de terrassen, de huizen en al het andere toegeëigend. Zelfs de blauw-gele
treinen, die Nederland nog mooier maken dan het al is, zijn het domein van de
bevoorrechtten. Zij vullen de treinen om naar hun vaste banen in de steden te
gaan. Het proletariaat krijgt tegenwoordig niet eens de affiches op de mooiste
muren van de stad onder ogen. Dat papier maakt kennis met de regen, de zon en de
wind, maar nooit met de nieuwsgierige ogen van een jongen of een meisje met een
migrantenachtergrond.

De grenzen van deze breuklijn vangen aan met de straten waar het betaald
parkeren begint. Hoe duurder het parkeren hoe krachtiger de boodschap dat het
gewone volk daar niet is gewenst. Ik durf er vergif op te nemen dat het grootste
deel van de mosli-ma's in Amsterdam nog nooit een voet heeft gezet in de
Grachtengordel. Hele Utrechtse generaties groeien op zonder dat ze een keer
onder de Dom hebben gelopen. Zo gebeurt het dat deftige lui in dure huizen bijna
nul contact hebben met het feodale leven in dezelfde stad, maar dan een paar
kilometers verderop.

De discussie omtrent de mislukte integratie van minderheden is dan ook een
klucht. Men vindt het meer dan goed dat het kroost van de geïmmigreerde
plattelanders net zo denkt en leeft als de eerdere generaties. In deze
ijzingwekkend perfecte uitvoering van apartheid horen ze gelukkig te zijn in een
leefomgeving waar genoeg moskeeën zijn, waar imams uit verre landen de zieltjes
niet verloren laten gaan, waar in redelijke huizen de televisie een doorgeefluik
is van het islamisme van de landen van herkomst. Altijd genoeg voorraad aan
opium van het volk hier.

Voor revanche van de afgestoten massa's moet je niet op straat zijn, maar hoef
je alleen maar de tv aan te zetten. Daar is Jon Snow uit de dood opgestaan en
met zijn leger onderweg naar de verdorven stad Westeros. Als hij niet
dwarsgezeten wordt door de verschrikkelijke neo-liberaal Khaleesi gaat hij in
het laatste seizoen van Game of Thrones de straten weer openstellen voor het
feodale volk.

Bij ons zijn de schoffies uit ander hout gesneden. Die zetten het te snel op een
rennen, bijna iedere zin sluiten ze af met 'wallah' en ze hangen een profeet aan
die meer belangstelling had voor veelwijverij dan voor de afschaffing van
slavernij.

Meer dan Jon Snow hebben we thans dus niet in de aanbieding, beste mensen. Er
zit niets anders op dan parkeergeld ophoesten en wachten op een dappere, nieuwe,
slimme generatie.

Altijd genoeg voorraad aan opium van het volk hier




Bekijk de oorspronkelijke pagina:

LOAD-DATE: 25 September 2016

LANGUAGE: DUTCH; NEDERLANDS

GRAPHIC: Schotelantennes in de Utrechtse buurt Hooggraven.
ERDAL BALCI is schrijver en journalist.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              87 of 200 DOCUMENTS



                                 de Volkskrant

                           23 september 2016 vrijdag

Criminelen in het nauw, crisis op de hennepstekjesmarkt

BYLINE: VAN ONZE VERSLAGGEVER PETER DE GRAAF

SECTION: Ten Eerste; Blz. 8, 9

LENGTH: 1357 woorden



HIGHLIGHT: Sinds 2010 strijdt een Taskforce in Zeeland en Brabant tegen de
georganiseerde misdaad. De samenwerking werpt vruchten af, blijkt uit een
rapport dat vandaag verschijnt.


Interview Caspar Hermans, directeur Taskforce


'Het is ongekend hoe we als overheid samenwerken om het crimineel
ondernemerschap te verstoren', zegt Caspar Hermans (51), directeur van de
Taskforce Brabant Zeeland. Voor de meeste burgers mag de overheid één pot nat
zijn, voor ambtenaren van politie, Openbaar Ministerie, gemeenten en
Belastingdienst is het heel wat om de belangen van de eigen organisatie
ondergeschikt te maken aan een gemeenschappelijk doel.



'Het zijn kwetsbare samenwerkingsverbanden, je kunt zo veel fout doen', aldus
Hermans. 'Het is ingewikkelder om de Fyra te laten rijden dan om het lijntje van
Maastricht naar Valkenburg aan de praat te houden. Niets is zo lastig in het
overheidsdomein dan om de georganiseerde misdaad te bestrijden, want die lieden
proberen per definitie onder de radar te blijven.'

Vandaag verschijnt een onderzoeksrapport van het Verwey-Jonker Instituut over de
samenwerking. De conclusie: de samenwerking werpt haar vruchten af, maar kan ook
beter. Zo gaat de informatie-uitwisseling soms stroef en spelen de belangen van
de eigen organisatie toch een rol. Ook zijn er cultuurverschillen tussen de
politieregio's: West-Brabant/Zeeland gaat vooral voor de 'snelle klap', terwijl
Oost-Brabant meer naar de langere termijn kijkt.

Hermans is blij met de bevindingen van de onderzoekers, die vooral naar de
manier en de kwaliteit van het samenwerken hebben gekeken. Over de hamvraag - de
effectiviteit van de aanpak - laten ze zich niet uit. Daarover oordeelt een
ander onderzoek.

Over de resultaten brengt de Taskforce regelmatig ronkende persberichten uit:
zoveel invallen, zoveel plantages ontmanteld, zoveel criminele bendes opgerold,
zoveel miljoenen afgepakt. Maar misdaad vindt in de regel 'in het onzichtbare'
plaats en over de precieze omvang zijn geen betrouwbare cijfers beschikbaar.

Taskforce-directeur Hermans zegt informatie en signalen te hebben dat de
georganiseerde misdaad last begint te krijgen van de georganiseerde overheid.
'We zien bijvoorbeeld dat de prijzen van hennepstekken zijn verdubbeld sinds we
de jacht openden op stekkerijen. We hebben er vorig jaar 25 opgerold, het is
crisis op de stekjesmarkt.'

Het OM pakt ook steeds vaker motorbendes en hun kopstukken aan. 'Ook gemeenten
werken ze tegen. Ze staan ze niet toe een clubhuis in een café of huis te
vestigen. Dan moeten die jongens uitwijken naar de horeca in België. Dat wil ik
eigenlijk ook niet, maar het is altijd beter dan dat ze een clubhuis in Zundert
krijgen, zoals No Surrender probeerde.'

Hermans signaleert ook toenemende activiteiten buiten Brabant, zoals drugslabs
en drugsdumpingen net over de grens in Gelderland of België. 'De criminelen
beginnen in te zien dat Brabant toch niet meer zo'n aantrekkelijke voedingsbodem
is.'

Natuurlijk verplaatst de criminaliteit zich gewoon, het zogeheten
waterbedeffect. 'Het is vervelend dat ze daar in Gelderland en België meer last
van krijgen. Zij kunnen bestrijding van de drugscriminaliteit ook hoger op de
agenda zetten. Gelderland wil nu ook al een eigen Taskforce.'

Het bewustzijn bij bestuurders dat er iets kan en moet gebeuren tegen
criminelen, is volgens Hermans de afgelopen twee jaar enorm gestegen. 'De
moedeloosheid en machteloosheid van enkele jaren geleden is weg.'

Burgemeesters kunnen drugspanden sluiten, vergunningen weigeren, de verkoop van
panden aan criminelen blokkeren (via de wet Bibob) of motorclubs weigeren.
Hermans: 'Het besef begint te komen dat we er echt iets aan kunnen doen.
Gemeenten krijgen de meeste informatie en signalen van ondermijning,
bijvoorbeeld wanneer iemand een uitkering ontvangt, maar ook een vergunning
aanvraagt voor een dure verbouwing. Zo'n klein signaal kan een misdaadbende
blootleggen.'

Hermans stelt zich ten doel ook burgers en private ondernemers op te nemen in de
'integrale bestrijdingsmachine' die de Taskforce wil zijn. Ze hoeven niet zelf
boeven te vangen, maar moeten wel alert zijn op criminele activiteiten.

Neem de autoverhuurbranche: criminelen huren daar vaak hun vervoer, bij voorkeur
onopvallende huurwagens zoals een Fiat Punto of VW Polo. Ze betalen cash en
blijven anoniem. In de eerste helft van dit jaar controleerde de politie twaalf
autoverhuurbedrijven gecontroleerd: 98 procent van de huurders had criminele
antecedenten.

Hermans: 'En dan zeggen we tegen de Bovag: beste branche, wat doen jullie eraan?
Laat de Bovag aan zelfreiniging doen. Ze kunnen bijvoorbeeld pinbetalingen bij
autoverhuur verplicht stellen.'

Hij geeft een ander voorbeeld: de drugscrimineel die zijn zwarte geld gebruikt
om het eerste elftal van de voetbalclub in de hoofdklasse te krijgen. Het gaat
hem alleen om het prestige, de jeugdteams worden verwaarloosd. 'Als zo iemand
wordt gepakt, loopt de hele club leeg', aldus Hermans. 'Dat moet je niet willen.
Een voetbalclub heeft een belangrijke sociaal-maatschappelijke functie. De KNVB
kan daar best wat actiever naar kijken.'

Een grote slag tegen de drugscriminaliteit komt vervolgens op het moment dat de
gewone burger vindt dat de hennepteelt op zolder of die xtc-productie in de
schuur niet normaal is. 'Drugscriminaliteit moet worden uitgekotst. De
bovenliggende norm moet zijn: dat doe je niet.'

Dat begint te komen, aldus Hermans, het aantal drugsmeldingen op de telefoonlijn
Meld Misdaad Anoniem neemt toe. Ook organiseerde de politie met de gemeente en
energiebedrijf Enexis huis-aan-huiscontroles in volkswijken in Tilburg en Breda
om uitleg te geven over de gevaren van wietteelt en wietplantages op te sporen.
Hermans: 'Daar kwam positieve respons op. Mensen voelen zich dan gesteund door
de overheid.'

Drugscriminelen zitten liever een jaartje in de cel dan dat ze hun geld, auto's
of huizen kwijtraken, heeft de Taskforce ervaren. Dus 'plukt' de Taskforce ze
soms buiten de rechter om. Volgens Hermans vervult vooral de Belastingdienst
hierin een belangrijke rol. Dat heeft kritiek uitgelokt van politici en
deskundigen, die vinden dat alle criminelen voor de rechter moeten verschijnen.


'Het is geen onwil om boeven voor de rechter te brengen', zegt Hermans. 'Het
gaat om de effectiviteit: hoe kunnen we de grootste klap uitdelen. Sommige
criminelen hebben zo veel verdiend en geïnvesteerd dat ze half legale
ondernemers zijn geworden. Die kun je niet altijd meer pakken met harde bewijzen
waarmee een rechter ze kan veroordelen. Dan kan de fiscus beter een correctie
opleggen, zoals met een bekende Brabantse autohandelaar is gebeurd. Dat loopt in
de miljoenen en zo'n man wordt gemarginaliseerd.'

De nederwiet heeft al lang zijn onschuld verloren. 'De discussie gaat veel over
regulering van de wietteelt en weinig over die andere kant. Maar deze criminele
industrie ondermijnt onze samenleving. Kijk naar de liquidatiegolf: ze deinzen
er niet voor terug elkaar voor de school af te knallen.

'We willen de gewone wietroker geen hak zetten, maar we we willen die enorme
industrie erachter niet. Ik hoor politici zeggen: laten we de gedooggrens van
synthetische drugs oprekken van een naar drie pillen. Waar hebben ze het over?
Die afzet is wel de laatste stap in de criminele industrie. Daarvoor wordt
gevaarlijk afval in de natuur gedumpt. En vergeet dat kind niet dat op het
schoolplein een zakje pillen vindt, er één opeet en op de intensive care terecht
komt. Dat bewustzijn is belangrijk. Het evenwicht is zoek. Er wordt te makkelijk
gezegd: ach, zo erg is het niet.

Caspar Hermans directeur Taskforce Brabant Zeeland

Gezamenlijke aanpak

De Taskforce Brabant Zeeland (voorheen Taskforce B5 geheten) is eind 2010
opgericht om de toenemende drugscriminaliteit in Noord-Brabant te bestrijden.
Aanleiding vormde een reeks geweldsincidenten in de regio Eindhoven.
Aanvankelijk richtte de integrale aanpak zich vooral op de vijf Brabantse steden
(B5), later werd die uitgebreid naar heel Brabant en Zeeland. De Taskforce
zetelt met een staf in het gemeentehuis van Tilburg en verbindt de
overheidspartners. Daarnaast zijn 125 agenten vanuit verschillende
politie-eenheden apart 'gelabeld' voor de aanpak van georganiseerde
criminaliteit in Zuid-Nederland.

Criminele industrie ondermijnt onze samenleving




Bekijk de oorspronkelijke pagina: ,

LOAD-DATE: 22 September 2016

LANGUAGE: DUTCH; NEDERLANDS

GRAPHIC: Boven: Hennepplantage in Made, poltie-inval augustus. In de kassen
stonden 65 duizend planten. Links: Drugslab in Etten Leur, waar de politie begin
2015 een inval deed.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              88 of 200 DOCUMENTS



                                 de Volkskrant

                          22 september 2016 donderdag

Op het scherp van de snede

SECTION: Ten Eerste; Blz. 4, 5

LENGTH: 1860 woorden



HIGHLIGHT: 'Dat vind ik een erg katholieke vraag', reageerde CDA-leider Buma op
de vraag van Van der Staaij (SGP) of hij nog van plan was 'ergens sorry voor te
zeggen'. Er waren meer harde confrontaties woensdag bij de Algemene Politieke
Beschouwingen. Debatexperts Roderik van Grieken en Donatello Piras van het
Nederlands Debat Instituut ontleden de scherpste dialogen.


Algemene Beschouwingen



Samsom versus Roemer

Samsom (PvdA): 'Er is maar één plan van de heer Roemer doorgerekend en dat had
betrekking op de premie en het eigen risico. Weet u nog hoeveel belasting mensen
vanaf het minimuminkomen volgens uw voorstel, doorgerekend door het CPB, zouden
moeten betalen?

Roemer (SP): 'De heer Samsom probeert er weer met allerlei detailtjes, dingetjes
en cijfertjes een verhaal van te maken.'



Samsom: 'De belasting van mensen is geen detail. Daar hebt u het elke dag over.'


Roemer: 'Ja, maar wij hebben samen, nog voor de verkiezingen, tal van
voorstellen gedaan om er een inkomensafhankelijke zorgpremie van te maken. U
hebt het zelf laten lopen. Gaat u mij nu niet verwijten dat ik geen oplossing
heb voor de problemen die uw kabinet mede heeft veroorzaakt. Mijnheer Samsom,
kom op zeg!'

Samsom: 'Ik stel u dus gewoon een vraag. Hoeveel belasting gaan mensen volgens
uw voorstel vanaf dat moment betalen vanaf het minimumloon, te weten 20.000
euro?

Roemer: 'Dat kun je op dit moment totaal niet zeggen omdat het voor iedereen een
ander verhaal is. Ja, als je van die heel leuke ditjes en datjes eruit gaat
halen ... Daar trappen we niet meer in, mijnheer Samsom. Wij hebben samen met u
geconstateerd dat het niet deugt. Wij hebben met u geconstateerd dat de
inkomensafhankelijke zorgpremie een oplossing zou kunnen zijn. U bent
afgehaakt.'

Commentaar

Weg is het zelfvertrouwen

Emile Roemer heeft de reputatie dat hij inhoudelijk niet erg goed in de dossiers
zit. Al vaker is hij tijdens debatten vastgelopen omdat hij relevante cijfers
niet kon leveren en begon te haperen. Zo ook hier. De woordkeuze 'ditjes en
datjes' als je hebt over inkomens van mensen is natuurlijk erg ongelukkig en
ontwijkend. Er klinkt direct hoorbare afkeuring vanuit de Kamer. Samsom maakt er
vol gebruik van en herhaalt de vraag. En weer gaat Roemer de mist in. En dat
terwijl hij tot dit moment juist vol vuur en met veel parate kennis had
gesproken over de zorg. Maar als je de reputatie hebt van gebrekkige
dossierkennis dan hoeft er maar iets te gebeuren dat dit bevestigt en je zit in
de problemen. En Roemer voelde het. Vanaf dit moment was het vuur en het
zelfvertrouwen uit zijn verhaal en werd hij links en rechts gewezen op het feit
dat de SP met plannen komt zonder aan te tonen dat ze haalbaar zijn.

Zijlstra versus Krol

Zijlstra (VVD): 'De VVD staat voor al die hardwerkende Nederlanders die willen
werken, die aan het werk zijn of graag aan het werk willen gaan of die hard
gewerkt hebben.'

Krol (50Plus): 'Ik was net even bang dat mijn gehoorapparaat kapot was maar ik
hoorde het toch echt: de VVD staat ook voor mensen die gewerkt hebben. Toch is
de koopkrachtontwikkeling van ouderen de afgelopen jaren schrikbarend op
achterstand geraakt ten opzichte van de werkenden. Is dat eerlijk delen?'

Zijlstra: 'Ik vind dat je altijd moet kijken naar de mensen die dit land mede
hebben opgebouwd. Dat hebben wij op een heel zorgvuldige wijze gedaan (...) Het
kabinet, de coalitie, heeft er echt honderden miljoenen, bijna 800 miljoen,
ingestoken om ervoor te zorgen dat deze mensen van een min naar een plus gingen.
Dat kunnen wij doen. Daarnaast zijn er nog de werkgevers en de werknemers, die
de pensioenfondsen beheren. Daar gaat dit kabinet niet over.'

Krol: 'Twee dingen. Allereerst is er een te grote groep ouderen die er niet op
vooruit is gegaan en zelfs op een min zit, ook in de cijfers die gisteren werden
gepresenteerd. Twee: wij gaan wel over de regels die de pensioenfondsen moeten
hanteren. Vindt uw partij het niet onredelijk dat over bezittingen volgens de
Belastingdienst, wat is het, 2,5 procent tot ruim 5 procent winst gemaakt kan
worden, terwijl de pensioenfondsen, die de afgelopen jaren veel meer winst
maakten - dat weten we allemaal - zich arm moeten rekenen? Dat is geen afspraak
tussen werkgevers en werknemers, dat is een afspraak die men moet maken omdat
wij als politici dat opleggen aan de pensioenfondsen. Dat moet u dan ook
oneerlijk vinden.'

Zijlstra: 'Wij hebben hier met 150 de taak om ervoor te zorgen dat we de hele
Nederlandse bevolking bedienen. Pensioenen zijn een groot goed. We moeten ervoor
zorgen dat de jonge generaties, zeg in de leeftijd van de heer Klaver, straks
ook nog een pensioen hebben. Daarom kijken we naar rekenrente en dat soort
zaken. Het zou toch onterecht zijn dat als de heer Krol op een gegeven moment
het tijdelijke voor het eeuwige verwisselt, de heer Klaver de rekening zou
moeten betalen en geen pensioen meer heeft?'

Commentaar

Een voortreffelijke reactie

Debatten over de economie vervallen vaak in welles-nietes met cijfers en al snel
volgt de toehoorder het niet meer. Vooral deze zin van Krol is ingewikkeld:
'Vindt uw partij het niet onredelijk dat over bezittingen volgens de
Belastingdienst, wat is het, 2,5 procent tot ruim 5 procent winst gemaakt kan
worden, terwijl de pensioenfondsen, die de afgelopen jaren veel meer winst
maakten - dat weten we allemaal - zich arm moeten rekenen?' Zijlstra reageert
voortreffelijk. Hij betrekt de criticaster zelf bij de oplossing door te stellen
dat Krol een van de 150 is. En hij gebruikt een voorbeeld waardoor het direct
duidelijker wordt. 'We moeten ervoor zorgen dat de jonge generaties, zeg in de
leeftijd van de heer Klaver, straks ook nog een pensioen hebben.' Kort,
duidelijk en grappig, en daardoor wint hij ook nog de sympathie.

Zijlstra versus Wilders

Zijlstra (VVD): 'Als je blijft hangen in het verleden, je Turkse identiteit
voorop blijft stellen, uitstraalt dat je juist meer met Turkije en Erdogan hebt
en nota bene trouw zweert aan een leider van een ander land, heb je het totaal
niet begrepen. Dat zeg ik de premier na: als dat je houding is, ga dan naar
Turkije. Maar je kunt eerst een andere stap zetten, je hebt een Nederlands
paspoort. Ik kan me niet voorstellen dat als je in een land als Nederland woont
met al zijn vrijheden en alles wat je hier kunt bereiken, je dan zou kiezen voor
een land als Turkije. Als je dat wilt, this is a free country, dan moet je ook
die kant opgaan, maar als je niet gaat, omarm dan onze vrijheden en gedraag je
niet zo idioot.'

Wilders (PVV): 'Met alle respect, dat is toch een heel naïef wereldbeeld. Die
Turken zijn niet gisteren hier gekomen. Volgens mij zijn er al drie, vier
generaties Turken in Nederland en die stonden ook op die brug, van oudere mensen
tot de laatste generatie. Drie, vier generaties die al drie, vier generaties
lang ook een Nederlands paspoort hebben. Dat is juist het wrange hiervan, dat
zij na al die generaties geen Nederlander zijn. Het zijn gewoon Turken. Dit is
mijn pleidooi (...) Ze gaan niet weg, meneer Zijlstra. Ze gaan niet weg, meneer
Rutte, al roept u honderd keer: pleur op. Ze blijven, dus laat ze niet meer
binnen. Dicht die grenzen, geen Turk er meer in!'

Zijlstra: 'Deze mensen zijn binnen.'

Wilders: 'Ik heb ze niet binnengelaten.'

Zijlstra: 'Ik ook niet en niemand van degenen die hier zitten. De heer Wilders
kan het wel zo simplistisch voorstellen, maar deze mensen zijn binnen en zij
hebben een Nederlands paspoort (...) Ze zijn hier, meneer Wilders. Ik heb geen
toverstokje en ik kan ze niet wegtoveren. Dus moeten wij ervoor zorgen dat deze
mensen gaan inzien dat hun toekomst hier ligt en dat zij niet blijven hangen in
het verleden.'

Commentaa

De overtreffende trap

Een klassieke clash in het debat over migratie en integratie tussen de VVD en de
PVV. Vaak zie je hier de overtreffende trap in het debat. Zijlstra stelt ferm
dat hij niet begrijpt dat mensen zich zo gedragen en dat je vrij bent om te
gaan. Wilders gaat er harder in en zegt in overtreffende zin: 'Dicht die
grenzen, geen Turk er meer in.' Die boodschap is makkelijker en eendimensionaler
en komt dus duidelijker over. Maar ondanks de grote woorden komt Zijlstra niet
in de problemen, omdat hij wel met een conclusie komt. Wel onttrekt hij zich aan
de verantwoordelijkheid van de VVD door te stellen 'ik heb ze niet
binnengelaten'. Debattechnisch wint Zijlstra dit debat, maar Wilders echoot
makkelijker na.

Samsom versus Klaver

Samsom: 'Wat ik u wel een beetje kwalijk neem is dat u vorige week in een
filmpje op internet zei dat dit kabinet ervoor heeft gekozen om de hoge inkomens
meer te geven dan de lage. Dat is een flagrante leugen; dat is gewoon niet waar.
Dat weet u ook (...) We hebben dus 3.500 euro van hen gevraagd en we hebben de
lage inkomens er 1.700 euro bij gegeven. Dat is de werkelijkheid. Het zou de
heer Klaver sieren als hij het bij de feiten en de waarheid houdt.'

Klaver: 'Ik houd het bij de feiten. De koopkrachtontwikkeling van de laagste
inkomens in Nederland blijft ver achter (...) Dat is een van de redenen waarom
wij zijn afgehaakt bij het Belastingplan. Dat geld hadden we veel beter kunnen
uitgeven aan de laagste inkomens, met name aan de mensen die niet aan het werk
zijn. Dat is onze keuze; dat is een politiek meningsverschil. Maar doe niet
alsof de feiten niet kloppen, mijnheer Samsom.'

Samsom: 'Nu zegt u het ook niet helemaal goed, maar het is in ieder geval geen
flagrante leugen. U zegt niet: dit kabinet heeft mensen er wat bijgegeven. U
zegt: de koopkrachtstijging was voor hoge inkomens anders dan voor lage. Mag ik
u een paar voorbeelden geven die niet met medianen en andere voodoo economics te
maken hebben, maar gewoon met gezinnen? Alleenstaande ouders die werken, een
kwetsbare categorie, en op het minimumloon zitten, kregen er 19 procent
koopkracht bij in de afgelopen periode. Als je op modaal zat, kreeg je ongeveer
de helft. Dat is nog steeds een mooi bedrag (...) Voor werkende mensen en mensen
met een uitkering hebben wij gezorgd voor een heel fatsoenlijk en rechtvaardig
inkomensbeeld, waardoor de inkomensverschillen in dit land kleiner zijn
geworden.'

Klaver: 'Alle groepen die de heer Samsom noemt, heb ik zojuist zelf ook genoemd.
Daar heb ik het kabinet voor gecomplimenteerd. Maar als ik naar het totale beeld
kijk, dan zie ik dat de koopkracht van uitkeringsgerechtigden er ongeveer de
helft minder op vooruit is gegaan dan die van de hoogste inkomens. Ik had graag
gezien dat er andere keuzes waren gemaakt. Wij doen daar ook voorstellen voor.
That's it.'

Commentaar

Krachtmeting op inhoud

Om overtuigend te kunnen zijn moet je het hebben van de presentatie, de emotie
en de inhoud. Vooral over de inhoud moet je bij Samsom zijn omdat hij
bekendstaat als een dossiertijger. Hier wilde Samsom de GroenLinks-voorman de
oren wassen met feiten en cijfers. Maar hij sloeg bij vlagen door toen hij de
kritiek van Klaver wegzette als 'voodoo economics'. Dan maak je een stroman van
de kritiek en zeg je vervolgens 'en dat klopt niet'. Verleidelijk en
begrijpelijk als je weet dat je gelijk hebt, maar je maakt je kwetsbaar op het
moment dat Klaver hierop terugkomt. Dat deed hij overigens niet. Klaver bleef
rustig en minimaliseerde de kritiek door te stellen: 'Ik had graag gezien dat er
andere keuzes waren gemaakt. Wij doen daar ook voorstellen voor. That's it.'
Nonchalant maar wellicht iets te veel. Geen duidelijke winnaar in dit debat,
maar een goede krachtmeting op inhoud.


Dit zijn ingekorte passages zijn uit het stenografisch verslag van de Tweede
Kamer.




Bekijk de oorspronkelijke pagina: ,

LOAD-DATE: 21 September 2016

LANGUAGE: DUTCH; NEDERLANDS

GRAPHIC: Samsom (PvdA)
Klaver (GroenLinks)
Zijlstra (VVD)
Zijlstra (VVD)
Krol (50Plus)
Samsom (PvdA)
Roemer (SP)
Wilders (PVV)

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              89 of 200 DOCUMENTS



                                 de Volkskrant

                          22 september 2016 donderdag

Bellen in Europa zonder extra kosten

BYLINE: VAN ONZE CORRESPONDENT MARC PEEPERKORN

SECTION: Ten Eerste; Blz. 1

LENGTH: 606 woorden


Iedereen in de Europese Unie kan vanaf juni 2017 mobiel bellen en internetten in
het buitenland, zonder extra roamingkosten. Dat is de toeslag die een gebruiker
betaalt als hij met zijn mobiel in het buitenland belt, sms't of surft.



Het einde van de extra roamingkosten gaat in vlak voor de zomervakantie en is
uitgegroeid tot een symbool voor wat Europa voor de gewone burger vermag. Vorige
week benadrukte EU Commissie-voorzitter Jean-Claude Juncker in zijn jaarlijkse
State of the Union dat de EU het verschil moet maken voor de burger, anders
brokkelt het draagvlak voor de Unie af.

Hij bemoeide zich begin september persoonlijk met de roamingkosten door een
minder vergaand voorstel af te schieten. Woensdag presenteerden de
commissarissen Ansip (Digitale Markt) en Oettinger (Digitale Economie) de
hoofdlijnen van een nieuw plan, ditmaal zonder de limiet van 90 dagen
roamingvrij reizen die in het eerdere plan stond.

Het einde van de roaming voor reizigers is een zaak waar de Commissie (de
Commissarissen Reding en Kroes) en het Europees Parlement sinds 2007 aan werken.
Ondanks verzet van de nationale telecombedrijven (soms in staatshanden) en de
lidstaten, zijn de roamingkosten de afgelopen jaren met meer dan 90 procent
gedaald.

Om telecombedrijven te beschermen tegen grote financiële verliezen van de nieuwe
roam like at home-regel, presenteert de Europese Commissie wel een serie
waarborgen die misbruik moeten voorkomen. Zo wil de Commissie optreden tegen
burgers die een (goedkopere) buitenlandse simkaart kopen om thuis voordeliger te
bellen. In dat geval kan de buitenlandse telecomprovider alsnog een toeslag
opleggen. Ook komt er een uitzondering voor het geval telecombedrijven failliet
dreigen te gaan.

Begin deze maand kwamen de commissarissen Ansip en Oettinger met het
ontwerpvoorstel dat burgers 90 dagen per jaar roamingvrij reizen zou geven. De
limiet in dagen moest telecombedrijven beschermen tegen het permanent gebruik
van (goedkopere) buitenlandse simkaarten thuis. Dat loont, want de prijzen voor
surfen en bellen in de lidstaten verschillen enorm.

Hoewel het toeristisch verblijf in het buitenland gemiddeld 12 dagen bedraagt,
schoten consumentenorganisaties en het Europees Parlement het ontwerpvoorstel
af. Zij eisten onbegrensd (in dagen en hoeveelheid data) roamingvrij mobiel
verkeer.

Het is aan de telecombedrijven om aan te tonen dat een klant misbruik maakt van
hun simkaart. Dat is het geval als de klant vrijwel alleen maar in het
buitenland belt, een teken dat hij daar woont. Is dat aangetoond, dan mag het
telecombedrijf een toeslag van 4 cent per belminuut, 1 cent per bericht en 0,85
cent per megabyte data opleggen. Bestrijdt de cliënt de aanklacht, dan moet de
nationale toezichthouder een uitspraak doen. De Commissie verwacht dat
conflicten de uitzondering zullen zijn.

Mensen die in het buitenland werken of studeren (maar daar niet zijn
ingeschreven), kunnen gewoon een simkaart in hun tijdelijke gastland kopen en
gebruiken. De Commissie benadrukt dat de nationale privacywetten blijven gelden.
Telecombedrijven hoeven volgens de Commissie geen extra klanteninformatie op te
slaan: ze beschikken ook nu al over de belgegevens en een adres voor de
rekening.

De Commissie belooft medio december met haar definitieve voorstel te komen,
waarna dat wordt besproken door de lidstaten en het Europees Parlement. De grote
fracties in het parlement reageerden woensdag enthousiast, betrokkenen voorzien
echter een hard gevecht met lidstaten over de belangen van hun telecombedrijven.

Schrappen extra roamingkosten symbool voor wat EU voor gewone burger kan doen




Bekijk de oorspronkelijke pagina:

LOAD-DATE: 21 September 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              90 of 200 DOCUMENTS



                                 de Volkskrant

                           21 september 2016 woensdag

Mark

BYLINE: JEAN-PIERRE GEELEN

SECTION: V Opening; Blz. 10

LENGTH: 482 woorden



HIGHLIGHT: Daar liep hij over straat, met zijn soepele tred, zomaar in zijn
eentje: Mark Rutte, pretpremier.

De dagelijkse dosis dwarsverbanden, tendensen en andere hedendaagse fenomenen.


JP kijkt verder


Het was vast toeval dat Mark Rutte een dag voor Prinsjesdag door de
Prinsenstraat van Den Haag liep. Toevallig liep ik daar ook, onze wegen kruisten
op een halve meter afstand.



Het beeld trof me. Mark ging gekleed in donkerblauw pak. De opgerolde
vrijetijdsmouwen zijn voor Zomergasten; wanneer hij over straat gaat, is het in
diensttenue. Ik zag een gebruind gelaat; soms kun je de politieke kleur aflezen
aan de teint. In zijn spoor rook ik een geurtje dat ik niet kon thuisbrengen.
Tweesporenbeleid: nauwelijks baardgroei, wel een aftershave.

Mark liep te telefoneren. Luid en duidelijk hoorde ik hem in het voorbijgaan
zeggen: 'Ja, dát vind ik ook.' En voorbij was hij. Geen 'pleur op' gehoord.

Waar kwam hij vandaan? Mark was vanuit de Korte Molenstraat de Prinsenstraat in
gezwierd - een ander woord vond ik niet voor de soepele tred waarmee zijn lange,
slanke lijf in het straatbeeld verscheen. Daar móét een markt voor zijn.

Misschien had hij een ijsje genuttigd in Florencia, de bekendste ijssalon van de
stad, pleisterplaats van het gewone volk waarmee Mark zo in verbinding staat.

Mogelijk kwam hij net uit Cremers, een coffeeshop die de geestverruimende dampen
wijd verspreidt. De premier zal zijn zonnige gemoed toch niet ontlenen aan een
pretsigaretje?

Mark beent vaker door de Haagse straten. Hij ging eens koffie drinken op de
Korte Poten. De foto's haalden alle kranten, met het quasikritische commentaar
dat het hier een mediamomentje betrof.

Nu was ik de enige getuige. Wilde Mark iets demonstreren voor een breed publiek,
dan had hij wel door de Grote Marktstraat gedanst.

Ik had hem de hand kunnen schudden, al is dat opdringerig. Ik had een dolk in
zijn rug kunnen steken, al mis ik goddank elk talent daarvoor.

Zelf stak hij ook geen vinger uit, en dat bracht me in lichte verwarring. Rutte
windt Haagse journalisten om zijn vingers, bevestigde zijn biograaf, 'onze'
Sheila Sitalsing, onlangs in NRC Handelsblad. Sitalsing: ''Ik heb je gelezen,
gaaf artikel', roept Rutte dan tegen journalisten.'

Tegen mij zei Mark niets. Zijn mijn stukjes wel 'gaaf' genoeg? Of moet ik juist
blij zijn dat ik zijn tentakels ontglip? Vragen, vragen.

Maar het meest trof mij in die luttele seconden de vrijheid waarin de liberaal
zich voortbewoog. De wereld is een bastion van 'onrust en onbehagen'. Toen
Benjamin Netanyahu de stad bezocht, cirkelden helikopters boven mijn huis. Voor
de Tweede Kamer staan sinds vorig jaar mannen met uzi's.

De illusie dat veiligheid te koop is.

Midden in die illusie ging dus doodleuk de pretpremier over straat, in zijn
eentje luchtigjes bellend. Niets aan de hand - typisch Mark. Ik heb goed om me
heen gekeken: geen beveiliger te bekennen. Noem het naïef, maar ik werd daar
vrolijk van.

En dat zonder pretsigaretje.

Midden in een tijd van 'onrust en onbehagen' beende de premier over straat;
niets aan de hand




Bekijk de oorspronkelijke pagina:

LOAD-DATE: 20 September 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              91 of 200 DOCUMENTS



                                 de Volkskrant

                           20 september 2016 dinsdag

Eigen risico maakt onze zorg goed en ook nog betaalbaar

BYLINE: SEBASTIAAN VAN MEGGELEN

SECTION: Opinie en Debat; Blz. 24

LENGTH: 458 woorden


Naar aanleiding van het artikel over de tevredenheid van Nederland over de
kabinetten-Rutte (Ten eerste, 17 september) zou ik iedereen in Nederland een
vraag willen stellen: wat wilt u nu eigenlijk?



Aan de ene kant willen wij dat de zorg toegankelijk voor iedereen is en van zeer
hoge kwaliteit. Aan de andere kant mag dat allemaal niet te veel kosten. Twee
doelen die zowel wenselijk als moeilijk te combineren zijn.

Uit het onderzoek van I&O Research blijkt dat 65 procent van de ondervraagden
van het eigen risico af wil en 46 procent geen concurrentie wil tussen
ziekenhuizen. Wederom twee nobele doelen, alleen zeer onrealistisch.

Zonder eigen risico wordt de zorg feitelijk gratis. Wanneer dit het beleid
wordt, zullen wij in 2040 als land en als individu de helft (!) van ons inkomen
uitgeven aan zorg, waar dat nu ongeveer 15 procent is.

De mensen die om het afschaffen hiervan vragen, zijn zich blijkbaar niet bewust
van de grote economische consequenties die deze keuze met zich meebrengt.

Want wat de mensen uit het onderzoek feitelijk willen is terug naar de jaren
tachtig en negentig. Weet u nog, de tijd van het ziekenfonds en particuliere
verzekeringen, waarin de rijken meer en betere zorg kregen dan Jan Modaal.

De tijd dat u, wanneer het budget van een ziekenhuis op was, tot het volgende
jaar moest wachten voor uw behandeling, wat leidde tot wachtlijsten van hier tot
Tokio.

Ervan uitgaande dat dit niet is wat de Nederlandse bevolking (en dus ook de SP-
en PVV-stemmer) wil, zullen wij naar een andere oplossing moeten zoeken.

Het huidige systeem van gereguleerde marktwerking lijkt dan toch het beste. De
wachtlijsten zijn nagenoeg weggewerkt, de toegang tot zorg is nergens ter wereld
zo goed, net als de kwaliteit van zorg. Het feit dat ziekenhuizen met elkaar
concurreren wordt tevens schromelijk overdreven. Zijn het Maasstadziekenhuis in
Rotterdam en het Medisch Spectrum Twente nu werkelijk concurrenten van elkaar?

De concurrentie in de Nederlandse gezondheidszorg is zeer beperkt en wordt
grotendeels geleid door de NZa en AFM, wat betekent dat de overheid de touwtjes
grotendeels in handen heeft. En alhoewel de zorgverzekeraars een aanzienlijke
macht hebben, blijft het de overheid die bepaalt waarvoor wij verzekerd zijn.

Als wij al deze verworvenheden willen opgeven omdat we enkel en alleen kunnen
denken aan gratis zorg, zullen wij de consequenties daarvan moeten dragen en
moeten accepteren dat we de huidige zorg, die kwalitatief bij de wereldtop
hoort, vaarwel zullen moeten zeggen. We zullen terugkeren naar de jaren negentig
en hoewel ik uit dat decennium stam, doet mij dat pijn.

Sebastiaan van Meggelen is master student health economics, policy & law aan de
Erasmus Universiteit.




Bekijk de oorspronkelijke pagina:

LOAD-DATE: 19 September 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              92 of 200 DOCUMENTS



                                 de Volkskrant

                           17 september 2016 zaterdag

Syrisch wapenbestand in gevaar: zware beschietingen in Damascus

BYLINE: VAN ONZE VERSLAGGEEFSTER IRENE DE ZWAAN

SECTION: Ten Eerste; Blz. 16

LENGTH: 644 woorden


Het door Rusland en de Verenigde Staten overeengekomen wapenbestand voor Syrië,
dat maandagavond inging, staat op losse schroeven. Media-activisten bevestigen
tegenover de Volkskrant dat in het oosten van de hoofdstad Damascus hevige
beschietingen plaatsvinden.

'Het leger van Assad gebruikt raketten en artillerie in de wijken Jobar, Sakba
en Zamalka', zegt Mohammed Homidan, een Syrische reporter van het tv-station
Alaan. Hij woont in Oost-Ghouta, een district aan de rand van Damascus, waar de
wijken onder vallen. 'Het begon vanochtend en is nog steeds gaande.'



Activisten op Twitter melden dat Syrische gevechtsvliegtuigen ook luchtaanvallen
hebben uitgevoerd op Jobar. Videobeelden laten zien dat er rookpluimen boven de
wijk cirkelen.

Volgens Homidan misbruikt het regeringsleger het wapenbestand om terreinwinst te
boeken. 'Terreurgroepen als IS en Jabhat Fatah al-Sham (het voormalige Al Nusra)
zitten niet in Oost-Ghouta', zegt hij. 'Alleen het al-Rahman Corps, een
alliantie van het Vrije Syrische Leger, is hier actief. De rebellen hebben
vanochtend een aanval van het regeringsleger afgeslagen. Vervolgens heeft het
leger bombardementen uitgevoerd om weer toegang tot de wijken te krijgen.'

Susan Ahmad, die vanuit het oosten van Damascus naar Turkije is gevlucht, zegt
op basis van telefoongesprekken met achtergebleven vrienden dat de beschietingen
voornamelijk in de ochtend 'erg intensief' waren. 'Het leger bestookt de
bevrijde gebieden in de hoofdstad, waar het Vrije Syrische Leger het voor het
zeggen heeft. Verder wonen er vooral gewone burgers, die nu ook slachtoffer
dreigen te worden.'

Ahmad en Homidan zeggen dat er zeker slachtoffers zijn gevallen bij de
beschietingen, maar dat nog niet duidelijk is hoeveel dit er zijn. Op Twitter
wordt melding gemaakt van de dood van Abu Ali Al-Zaibaq, een commandant van het
al-Rahman Corps.

Het Syrische persbureau SANA wijst met beschuldigende vinger naar de
opstandelingen. Die zouden regeringsdoelen in de wijk Qaboun, ten oosten van
Damascus, hebben bestookt. Daarbij zijn volgens SANA drie gewonden gevallen. Het
persbureau waarschuwt dat het prille bestand in gevaar komt.

Rusland heeft er bij de VS op aangedrongen hun invloed aan te wenden om
oppositiegroepen te overtuigen de wapens neer te leggen. Het land heeft
hetzelfde gedaan bij de Syrische regering, liet een woordvoerder van de
Russische president Vladimir Poetin weten tijdens een persconferentie.

Als het staakt-het-vuren standhoudt, willen de Russen en Amerikanen samenwerken
bij het bestrijden van terreurgroep Islamitische Staat, onder meer door het
uitwisselen van inlichtingen. Als het echt zover komt, dan zou het de eerste
keer zijn sinds de Tweede Wereldoorlog dat de landen concreet militair
samenwerken.

De gevechten van vandaag volgen op luchtaanvallen gisteravond op al-Mayadin, een
stad in het oosten van Syrië. Hierbij zijn volgens het Syrische Observatorium
voor de Mensenrechten 23 burgers om het leven gekomen. De Syrische journalist
Homidan spreekt van 18 doden.

In het vorige week in Genève beklonken wapenbestand is afgesproken dat Syrische
regeringstroepen geen oppositiedoelen meer bestoken. Terreurgroepen als IS en
Jabhat Fatah al-Sham zijn uitgesloten van het bestand. Deze uitzonderingsregel
schept verwarring, omdat de Syrische regering ook gematigdere rebellengroepen
onder de noemer 'terroristen' schaart.

Tot donderdagavond hielden de strijdende partijen zich aan het akkoord. Er
vielen voor het eerst in maanden geen burgerdoden. Een eerdere poging om het
geweld te stoppen, in februari dit jaar, liep ook op niets uit. Het bestand werd
na een paar dagen al geschonden.

De Syrische burgeroorlog, die in 2011 begon, heeft volgens een laatste schatting
van de VN aan bijna een half miljoen mensen het leven gekost.

Op videobeelden zijn rookpluimen te zien boven de wijk Jobar




Bekijk de oorspronkelijke pagina:

LOAD-DATE: 16 September 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              93 of 200 DOCUMENTS



                                 de Volkskrant

                           17 september 2016 zaterdag

Reistip: Iedereen reisagent

BYLINE: NOËL VAN BEMMEL

SECTION: Magazine Rubrieken; Blz. 46

LENGTH: 243 woorden


REIZEN & UITGAAN


De een vindt het heerlijk zelf een reis samen te stellen en te boeken. De ander
vindt dat een kwelling. Daar ligt een nieuwe kans voor de deel-economie,
vermoedt internetondernemer Jochem Wijnands (51). Die begon ooit als
reisschrijver en fotograaf, maakte reismagazine TRVL voor de iPad, werd
overgenomen door Apple, waar hij anderhalf jaar werkte, en nu is hij terug om
het beroep van reisagent grondig te democratiseren.



'De keuze van tickets, steden, buurten en hotels is té groot', zegt Wijnands -
lang haar, slippers en surf-T-shirt. 'Avondenlang vergelijk je achter je laptop
websites, totdat je de knoop doorhakt. En daarna voel je stress.' TRVL bouwde
een website waarmee iedereen reisagent kan worden. De een krijgt zo een
maatreis, de ander verdient wat bij. Dat kan, omdat Wijnands deals sloot met
boekingplatforms voor vluchten, hotels en uitstapjes. Een gezinsreis door
Mexico, berekent hij, levert ruim 200 euro commissie op voor de amateuragent.
TRVL houdt daarvan een klein percentage in.

Wijnands verwacht veel van de nieuwe dienst. 'Airbnb en Uber zijn zo'n succes,
omdat die diensten een betere ervaring bieden voor de consument én omdat de
gewone man wat kan bijverdienen.' De bedoeling is dat amateurreisagenten eerst
familie en vrienden op weg helpen en zo hun eerste commissies vangen. De besten
groeien uit tot expert en worden via de TRVL-site aan potentiële klanten
gekoppeld.

trvl.com




Bekijk de oorspronkelijke pagina:

LOAD-DATE: 17 September 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              94 of 200 DOCUMENTS



                                 de Volkskrant

                           12 september 2016 maandag

Iedereen wint behalve Syrische burger

BYLINE: ANA VAN ES

SECTION: Ten Eerste; Blz. 1

LENGTH: 756 woorden


et akkoord dat de Verenigde Staten en Rusland dit weekend hebben gesloten over
Syrië kent veel winnaars. Maar boven het internationale vredesjargon doemt de
vraag op: in hoeverre zullen de gewone burgers van Syrië hiervan echt
profiteren?

Op het eerste gezicht lijkt de afspraak die de Russische minister Sergej Lavrov
zaterdag tekende met zijn Amerikaanse tegenspeler John Kerry een onverwachte
doorbraak. Vanavond bij zonsondergang gaat in Syrië een staakt het-vuren in voor
zeven dagen. Daarmee komt een einde aan een maandenlange periode van gevechten
na het mislukken van de vorige wapenstilstand in juni.



Tijdens het nieuwe bestand mag de Syrische president Bashar al-Assad niet langer
oppositiedoelen bestoken. Wel mag hij aanvallen doen op Islamitische Staat (IS)
en het met Al Qaida geassocieerde Jabhat Fatah al-Sham, tot voor kort bekend als
Al Nusra. Zowel het Kremlin als het Pentagon ziet het uitroeien van deze twee
jihadistische bewegingen als cruciaal voor de veiligheid in het Midden-Oosten.

Zoals politicoloog Ko Colijn zegt: 'Dit is een akkoord dat Rusland en de
Verenigde Staten minimaal nodig hebben om hun eigen belangen in Syrië te
behartigen, waarbij ze niet in de eerste plaats oog hadden voor de oplossing van
het Syrische conflict.'

Dit akkoord is vooral een opsteker voor de Russische president Poetin. Nog geen
jaar nadat Rusland gevechtsvliegtuigen naar Syrië stuurde en daarmee
internationale kritiek trotseerde, is hij nu plotseling gepromoveerd tot
vredesapostel in dit conflict. Rusland is namelijk - in de woorden van de
Amerikaanse minister Kerry - als enige in staat om 'Assad naar de
onderhandelingstafel te krijgen en vrede te brengen'.

Voor het Kremlin zit er nog meer winst in het akkoord. Vanaf volgende week is
het de bedoeling dat de VS en Rusland militair gaan samenwerken in Syrië.
Concreet houdt dit ook in dat Rusland informatie krijgt over Amerikaanse acties
op Syrisch grondgebied. Die informatie zal 'beperkt' zijn, waarschuwde Kerry.
Aangezien Rusland een bondgenoot is van het regime in Damascus, zal deze
gevoelige informatie immers ook terechtkomen bij Assad. Zo bezien is het niet
meer dan logisch dat het akkoord meteen bijval kreeg van Iran en de Libanese
strijdersgroep Hezbollah, loopjongens van Assad op het slagveld.

Waar de internationale gemeenschap jarenlang zinspeelde op het aanstaande
vertrek van Assad - Kerry was daar eerder deze zomer nog fel over, zelfs Lavrov
zinspeelde er slechts een paar maanden geleden nog op - ziet de Syrische
president met dit akkoord zijn rol als alleenheerser vooralsnog gegarandeerd.

Bovendien legt deze wapenstilstand Asssad niets in de weg om Aleppo, de tweede
stad van het land, vooralsnog in gijzeling te houden. Ook tijdens het
staakt-het-vuren is het toegestaan om Jabhat Fatah al-Sham aan te vallen. Rondom
deze terreurgroep klontert een waaier samen aan gematigde oppositiegroepen, soms
zelfs gesteund door de VS.

Kerry heeft opgeroepen dat deze organisaties zich nadrukkelijk van het
voormalige Nusra-front moeten afscheiden. Maar juist in de oppositiewijken van
Aleppo, waar nu nog om het hardst gevochten wordt, lijkt dit onmogelijk. 'Voor
hen betekent dit in feite dat ze hun grond prijsgeven aan het regime,' schrijft
de invloedrijke Amerikaanse analist Charles Lister.

Daarmee is het twijfelachtig hoe lang het bestand standhoudt. De opmaat is
ongunstig: met het staakt-het-vuren in zicht bleek dit een oorlogsweekend als
alle andere. Bij door het Syrische regeringsleger uitgevoerde bombardementen in
Aleppo en Idlib vielen ruim negentig doden.

Dat past in een macabere traditie die zich al aftekende bij eerdere, mislukte
bestanden. Vlak voor een staakt-het-vuren wordt aan beide zijden een tandje
bijgezet. De verliezers van dit akkoord zijn daarmee op korte termijn de burgers
in Syrië.

Maar aangezien in deze uitzichtloze oorlog elke verandering welkom is, wordt het
bestand toch omarmd. 'Zeer welkom,' aldus Federica Mogherini, de hoogste
diplomaat van de Europese Unie. Nu is van belang dat alle betrokken partijen
meewerken aan de 'feitelijke uitvoering', zodat gesproken kan worden over
'politieke verandering' in Syrië - lees: het vertrek van Assad.

Tegen beter weten in blijft zo de hoop bestaan dat dit akkoord uiteindelijk niet
alleen de belangen dient van de betrokken geopolitieke spelers, maar in dit
zesde oorlogsjaar - na honderdduizenden doden en miljoenen vluchtelingen - ook
leidt tot uitzicht op vrede in Syrië.

Assad ziet zijn rol als alleenheerser vooralsnog gegarandeerd




Bekijk de oorspronkelijke pagina:

LOAD-DATE: 11 September 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              95 of 200 DOCUMENTS



                                 de Volkskrant

                           10 september 2016 zaterdag

Machtiger aan de zijlijn

BYLINE: DOOR FRANK HENDRICKX ILLUSTRATIE ARNO BOSMA

SECTION: Vonk; Blz. 2, 3, 4

LENGTH: 2785 woorden



HIGHLIGHT: Niemand wil met hem regeren, zijn partij is wankel, het
verkiezingsprogramma 'een bierviltje'. Toch blijft de macht van Geert Wilders
voelbaar, misschien wel meer dan ooit. 'Hij laat zich niet meer in een stramien
drukken.'


Geert Wilders -- De informele macht


'Nederland moet Nederland blijven', zei Mark Rutte zondag bij Zomergasten. Het
was geen spontane ingeving. In mei gebruikte de premier die zin ook al op een
partijcongres van de VVD. Halbe Zijlstra oogstte er eveneens applaus mee: 'Voor
mij is het duidelijk. Nederland moet Nederland blijven.'



Het is een echo van Geert Wilders. In het verleden heeft de PVV-leider meerdere
keren hetzelfde gezegd. In 2007 besloot hij een column op GeenStijl met de zin:
'Nederland moet Nederland blijven.' Hij herhaalde de boodschap in de Tweede
Kamer, in 2015 bij de presentatie van een boek van Martin Bosma én dit jaar nog
bij een lezing in Brussel. De woorden van Wilders zijn de woorden van de VVD.

Het kan toeval zijn, maar het is ook een illustratie van de informele macht van
de PVV-leider. Om met zijn adjudant Martin Bosma te spreken: 'Taal is een
frontlijn.' Wie de taal beheerst, domineert de discussie.

Wilders blijft het debat domineren, terwijl hij strikt genomen machteloos is.
Niemand wil met hem samenwerken; Er moet een wonder gebeuren wil hij nog in een
kabinet komen. Wilders zelf creëert voortdurend omstandigheden die zijn kansen
op het pluche verkleinen. Niet zo gek, want hij heeft nu minstens zoveel invloed
als toen hij nog gedoger was en ingesnoerd werd door de Haagse praktijk van
geven en nemen. Hij is verbannen naar de politieke wildernis, maar de rest
blijft toch luisteren.

Wilders houdt vol dat hij wil regeren, maar dat hij werkelijk nog geïnteresseerd
is in geformaliseerde macht wordt door bijna iedereen betwijfeld. Hij koos voor
het isolement toen hij in 2012 de deur van het Catshuis achter zich dichttrok.
In 2014 blies hij definitief de aftocht met zijn 'minder, minder'-uitspraken.

Veelzeggend was ook de presentatie van zijn verkiezingsprogramma twee weken
geleden. Eén A4'tje. Zonder vooraankondiging op Facebook gezet, inclusief
nonchalante zinnen als: 'Geen geld meer naar ontwikkelingshulp, windmolens,
kunst, innovatie, omroep enz.' Wie echt van plan is te regeren, levert zijn
plannen niet in op 'een bierviltje', meent een rivaal. Ook GeenStijl was 'in
rouw' door het radicale miniprogramma. 'Dit stoot mensen terecht af.'

Wilders zelf hult zich in nevelen over zijn motieven om nu een enkelvoudig
blaadje met plannen op internet te gooien, terwijl hij in het verleden nog
'gewone' programma's van vijftig pagina's of meer presenteerde in Nieuwspoort.
Zonder ironie: 'Ik ben niet zo van de transparantie.'

Labiel familiebedrijf

De geheimzinnigheid moet volgens voormalige medestanders vooral amateurisme
verhullen. De organisatie van de PVV is bevroren in de tijd. De partij blijft
ook na tien jaar een labiel familiebedrijf, geplaagd door serieafsplitsingen en
curieuze personele problemen - van 'de brievenbusplasser' uit 2010 tot een
drugsverslaafde persoonlijk woordvoerder uit 2016.

Zolang Wilders geen regeringsverantwoordelijkheid draagt, is het amper een
probleem. In de oppositie kan hij alles zelf bepalen, alleen bijgestaan door
vertrouwelingen als Sietse Fritsma en Barry Madlener.

Tijdens het kabinet-Rutte I was er nog wekelijks overleg met VVD en CDA en bijna
dagelijks telefoon- en sms-verkeer met Rutte en vicepremier Maxime Verhagen. Het
gedoogkabinet was ook een manier om de PVV in te kapselen, om Wilders vast te
ketenen aan compromissen.

Wilders gedijde niet onder die belemmeringen, herinnert toenmalig minister van
Integratie Gerd Leers zich. 'Hij was nooit in zijn hummetje. Telde nooit zijn
zegeningen. We hebben echt vooruitgang geboekt, bijvoorbeeld op het vlak van
gezinshereniging, maar dan was ik nog niet terug uit Brussel en dan kraakte hij
het al weer af. Wilders is zo overtuigd van zijn eigen gelijk dat een compromis
niet genoeg is. Ik geloof niet dat hij daar echt in geïnteresseerd is. Voor hem
is het alles of niks.'

Leers verwacht niet dat Wilders zich ooit nog 'in het stramien van een
regeerakkoord laat persen'. 'Ik denk dat hij de inschatting heeft gemaakt dat
het beter is om andere partijen in zijn richting te laten opschuiven. En dat is
ook gebeurd. Iedereen is opgeschoven. De man is in staat om boorputten te slaan
in de samenleving en te voelen wat er borrelt, diep onder de grond.'

De gedoogconstructie met Wilders was voor veel mensen een gruwel, maar de
opluchting over het politieke isolement van de PVV dat volgde, heeft niet lang
standgehouden. Om precies te zijn: tot het begin van de vluchtelingencrisis.
Toen werd duidelijk hoe ruig en onvoorspelbaar de invloed is van een PVV die aan
niets of niemand gebonden is.

Geert Wilders ontpopte zich tot de zelfbenoemde leider van 'het verzet' tegen de
opname van asielzoekers. Inspraakavonden liepen uit de hand, wethouders en
burgemeesters kwamen in de verdrukking, angstige buurtbewoners blokkeerden
straten. Op Twitter bleef Wilders strooien met de hashtag #kominverzet. 'In het
land heerst wanhoop en woede. Ik begrijp die wanhoop. Ik deel die woede.'

In de Tweede Kamer sprak Wilders over 'een asieltsunami' van 'testosteronbommen'
en 'allahu akbar roepend tuig'. 'Honderden terroristen lopen nu ongestoord door
onze straten.' De Tweede Kamer was 'een nepparlement', Rutte een keizer zonder
kleren: 'U bent alleen nog op papier premier.'

Wie de werkelijke premier was, liet zich raden: Wilders, de man in de politieke
wildernis.

Volksbeweging

De PVV is in al zijn gammelheid toch een soort volksbeweging. 'Wilders krijgt al
jarenlang duizenden mailtjes per dag, meestal van mensen uit volksbuurten', zegt
een voormalige medewerker die anoniem wil blijven. 'Die berichten vormen zijn
thermometer. Ze zeggen ook iets over wat er speelt. Die mensen nemen niet voor
niets de moeite om te schrijven. Iemand als Pechtold krijgt dat soort mails
niet. Die moet langs de deuren, maar dan krijg je niet alles te horen.'

Die mails bepalen de modus operandi van Wilders, zegt deze voormalige
medewerker. 'Geert denkt alleen vanuit zijn kiezer. Hij denkt er nooit over na
wat andere partijen vinden of wat media vinden.'

Als Wilders radicaliseert, radicaliseert zijn inbox. Andere partijen mogen zijn
opvattingen verfoeien, ze nemen zijn 'politieke gevoel' wel nog steeds serieus.
Dat geeft hem macht, zonder dat iemand het hoeft toe te geven.

Anders dan in landen als Duitsland, Oostenrijk of Zweden is er in Nederland
nooit politiek draagvlak geweest voor een Willkommenskultur. VVD en PvdA waren
het er vorige zomer snel over eens dat de hoge asielinstroom 'onhoudbaar' was.
Volgens een ingewijde was er in de coalitie angst voor 'maatschappelijke
ontwrichting', ook vanwege Wilders, de man die 'een revolte' voorspelde.

De kentering kwam pas na de vluchtelingendeal met Turkije, een akkoord waar
zowel Samsom als Rutte nu de verantwoordelijkheid voor opeist. 'Wilders is in
paniek', zei Rutte in maart triomfantelijk. 'Het thema waar hij de afgelopen
maanden veel plezier aan heeft beleefd, zijn wij aan het aanpakken. Dat is goed
nieuws voor Nederland, slecht nieuws voor de PVV.'

Ook andere partijen hebben de hoop dat de verkiezingsuitslag voor de PVV in
maart weer tegenvalt. Toch blijft de kwetsbaarheid voelbaar. 'Veel hangt af van
de Turkije-deal,' zegt een VVD'er. 'Die moet overeind blijven.' En er moet voor
de verkiezingen geen terroristische aanslag in Nederland plaatsvinden, zegt een
oppositiebron bezorgd. 'Als dat wel gebeurt, haalt Wilders veertig zetels.'

Het tekent de onzekerheid. Wilders is geïsoleerd en tegelijkertijd nog alom
aanwezig, net als de thema's die hij aansnijdt.

Zo is de PVV-leider al tijden de grote voorvechter van een vertrek uit de EU,
een Nexit. Dat leek heel lang niet alleen een kansloze zaak, maar ook een thema
dat niet leefde in Nederland. Zelfs toen David Cameron in Groot-Brittannië een
referendum aankondigde, duidde weinig erop dat het virus de Noordzee zou
oversteken. Uit peilingen bleek dat vier op de vijf Nederlanders niks voor een
Nexit voelde.

Toch waren andere partijen toen al bezorgd dat Wilders weer een diepe
onderstroom had aangeboord. Een prominente VVD'er zei achter de schermen dat hij
geloofde dat de afkeer van de EU veel groter was dan de peilingen aangaven.
Afgelopen juni kwam opeens de bevestiging van dat voorgevoel. Uit een onderzoek
van EenVandaag bleek niet alleen dat een meerderheid van de bevolking een
referendum wilde, 48 procent zou ook voor uittreding stemmen. Nog maar 45
procent was tegen een Nexit.

Na de chaos in het Verenigd Koninkrijk is de animo weer afgenomen, maar het
thema is niet weg. Een Nexit is ver weg, maar het enthousiasme erover geeft heel
het Binnenhof te denken. Alle partijen lopen nu op eieren als het thema Europa
aan de orde komt.

Ook bij een onderwerp als het vrije verkeer van werknemers voltrok zich zo'n
proces: de buitensporige ideeën van Wilders bereiken uiteindelijk de mainstream.
In 2012 fulmineerde de PVV-leider over 'de overlast, vervuiling en verdringing
op de arbeidsmarkt'. Nederland was volgens hem 'een paradijs voor Oost-Europese
bendes' en 'roekeloos rijdende Oostbloktruckers' die 'een bom onder het sociale
stelsel' legden.

Code oranje

Het kabinet reageerde gegeneerd op die filippica, maar toen Wilders weer veilig
in de oppositie zat, bleek het thema niet verdwenen. In 2013 kondigde minister
van Sociale Zaken Lodewijk Asscher 'code oranje' af vanwege de negatieve
gevolgen van het vrije verkeer van personen. 'Op sommige plekken staan de dijken
op doorbreken', schreef Asscher in een opiniestuk. En: 'Het heeft geen zin de
klachten van degenen die hierdoor worden geraakt af te doen als het
gebruikelijke gemopper over 'buitenlanders'.'

Dat is de parodox van Wilders. Als gedoger kreeg hij niks voor elkaar op dit
thema. Eenmaal in de oppositie ging het kabinet ermee aan de slag. Dat gebeurt
wel op een totaal andere manier dan Wilders wil - Asscher probeert in Europa de
regels aan te scherpen - maar binnen een coalitie was dat niet anders geweest.
Zoals Rutte zondag zei: 'In een land als Nederland is macht relatief. Je moet
ein-de-loos onderhandelen.'

Wilders kan nu doen wat hij wil. Genegeerd wordt hij toch niet. Dat blijkt ook
bij een ander verkiezingsthema met zijn geurspoor: de Nederlandse identiteit.
Alle partijen zijn daar nu mee bezig: van de VVD tot GroenLinks. Wie zijn we?
Wat bindt ons?

Ze begeven zich daarmee meer dan ooit op het terrein van Wilders. Alles was hij
doet, heeft te maken met identiteit en soevereiniteit. Hij verweert zich tegen
de Europese superstaat, de bemoeizuchtige Brusselse technocraten, internationale
verdragen, de euro, immigranten, open grenzen: alles wat 'Ons Nederland' in zijn
ogen bedreigt.

De grootste bedreiging is volgens Wilders uiteraard de islam. En ook dat
wereldbeeld is nu in verwaterde vorm overgenomen door andere partijen.
Tenminste, dat constateert Tunahan Kuzu, afgesplitst PvdA-Kamerlid en nu leider
van Denk, een partij die zich ziet als tegengif voor Wilders.

Halalzwemmen

'Ze nemen allemaal het frame van Wilders over', zegt Kuzu. 'Moslims in Nederland
worden nu constant aangesproken als een potentieel gevaar. We hebben met het CDA
een christelijke partij die meer over de islam praat dan over christelijke
waarden. We hebben PVV-aanhangers die meer Koranverzen uit hun hoofd kennen dan
de gemiddelde moslim. We hebben een liberale partij, de VVD, die meer bezig is
met zaken als halalzwemmen en het verdwijnen van de paaseitjes bij de HEMA dan
met het beschermen van individuele vrijheden. Dat is de invloed van Wilders.'

Andere partijen begeven zich op dun ijs met de nationale identiteit als
verkiezingsthema. Wilders zelf definieert nooit wat hij onder 'Ons Nederland'
verstaat. Toen iemand vroeg wat hij toch bedoelde met de door hem zo vaak
aangehaalde 'christelijke waarden', zei Wilders: 'Een van de christelijke
waarden is dat we moeten opkomen voor ons eigen volk.'

Wilders blijft niet voor niets vaag. Nederlanders hebben heel uiteenlopende
definities van 'onze gedeelde waarden'. Op verzoek van de Tweede Kamer deed het
Sociaal en Cultureel Planbureau (SCP) er al onderzoek naar. Conclusie: er is
geen catalogus te maken van waarden die iedereen deelt. Het SCP wijst ook op de
risico's van zo'n onderneming: of de geformuleerde waarden zijn te algemeen en
daarmee 'nietszeggend', of ze zijn te bijzonder waardoor ze mensen 'uitsluiten
en diskwalificeren'.

Toch gaan de rivalen van Wilders zich er nu aan wagen. Het is een thema dat
blijkbaar niet te negeren valt, net als al die andere thema's die de PVV-leider
met zijn informele macht op de agenda duwt.

Is Wilders zelf tevreden?

De PVV-leider voelt naar eigen zeggen geen enkele genoegdoening nu zijn thema's
zo prominent spelen in de campagne - 'al zou je dat misschien verwachten'. 'Voor
de verkiezingen komt de VVD nu met teksten die ik al vijftien jaar gebruik. Maar
uit hun mond zijn het holle frasen, totaal vrijblijvend.'

Wilders ziet in zijn eigen programma de enige oplossing: grenzen dicht, Nexit,
moskeeën dicht.

Er is geen enkele partij die hem dat wil nazeggen, maar ze luisteren wel.
Wilders staat alleen en toch is zijn rol niet uitgespeeld. Integendeel.

OOK VAN RUTTE MOETEN ZE OPLAZEREN

Wie de taal beheerst, domineert de discussie, betoogde PVV-Kamerlid Martin Bosma
in 2010 al in zijn boek met de onmogelijke titel De schijn-élite van de valse
munters. 'Taal is een manier om het denken te beïnvloeden.'

Bosma presenteerde de PVV toen nog als de eenzame underdog. Progressief
Nederland kaapte volgens de PVV'er het debat met 'codewoorden van de
multiculturele heilstaat'. Termen als 'verrijking', 'diversiteit', 'tolerantie',
'openheid', 'solidariteit' drongen een wereldbeeld op, verdoezelden de
werkelijkheid, maakten kritiek verdacht.

Inmiddels lijkt er van die underdogpositie weinig over.

Inmiddels domineren de codewoorden van de PVV. In 2016 zegt premier Rutte bij de
VPRO - het ultieme elitaire bolwerk - dat een Turkse Nederlander die zich
misdraagt tegenover een journalist en pro-Erdogan-taal uitslaat moet oppleuren
en oplazeren, terug naar Turkije. Het was maar 'een primair eerste gevoel',
voortkomend uit 'enorme woede', maar toch belangrijk genoeg voor de premier om
te delen met een miljoenenpubliek.

Tot voor kort was Geert Wilders de enige die suggereerde dat Nederlanders met
een migrantenafkomst ook weer weg kunnen. Toen de Marokkaans-Nederlandse
kickbokser Badr Hari in 2012 in opspraak kwam wegens een ernstige mishandeling,
zei de PVV-leider: 'Nederlandse nationaliteit afpakken en linea recta op het
vliegtuig naar Marokko.' Ophef over misdragingen van jeugdvoetballers van Ajax
met een Marokkaanse en Turkse achtergrond? 'Meteen uitzetten.' Veelplegers van
Marokkaanse afkomst? 'Het land uitknikkeren.'

Rutte wil niemand eruitknikkeren. Hij zegt dat de Turkse Nederlander 'zelf' moet
oplazeren. Het is een subtiel verschil, maar de impact van de uitspraak is er
niet minder om. Zijn woorden waren tot in Ankara te horen. De Turkse regering
meent dat Rutte olie op het vuur gooit in een toch al 'xenofoob klimaat'. 'Een
premier onwaardig'.

Niet iedereen zal wakker liggen van die kritiek, maar dat de frontlijn van de
taal opschuift, valt moeilijk te ontkennen. Zo fulmineert Wilders al jaren tegen
'de elite', de 'gladpratende bestuurskundedoctorandussen met designerbrillen',
'gutmenschen', 'wegkijkers' en 'grachtengordellinksmensen' die Nederland hebben
'weggegeven'. 'Nederland weet dat het belazerd wordt door een elite die alles
goedvindt', om een citaat uit 2009 te nemen.

Zeven jaar later heerst er ook onder de elite afkeer van de elite. Toen
Zomergasten-presentator Thomas Erdbrink in de ogen van Rutte vergoelijkend
reageerde op de Turkse demonstraties, schoot de VVD'er uit zijn slof: 'Ga je het
nou zitten goedpraten? Dit is precies wat de elite zo vaak doet.'

Een term als 'de Nederlandse cultuur' is ook onmiskenbaar in opmars, ten koste
van 'multiculturele samenleving ('die term haat ik,' aldus Rutte zondag). In
2006, bij de presentatie van zijn eerste verkiezingsprogramma, Klare Wijn, zei
de PVV-leider dat zijn belangrijkste doel was dat 'Nederlanders weer trots
worden op hun cultuur'.

Tien jaar later zegt VVD-minister Edith Schippers tijdens haar Schoo-lezing:
'Culturen zijn helemaal niet gelijkwaardig... De onze is een stuk beter dan alle
andere die ik ken.' VVD-fractievoorzitter Halbe Zijlstra waarschuwt ook al
langer dat 'onze manier van leven' bedreigd wordt door 'de uitwassen van de
islam'. 'Als je eenmaal op die zeephelling zit, ga je maar één kant op: naar
beneden.'

Eerder waren dat soort teksten voorbehouden aan rebellen als Frits Bolkestein,
Pim Fortuyn en Ayaan Hirsi Ali. Voor Wilders was het in 2007 al 'een paar
minuten voor twaalf'. 'Als we zo doorgaan zal de islam het einde betekenen van
onze westerse beschaving en Nederlandse cultuur.'




Bekijk de oorspronkelijke pagina: , ,

LOAD-DATE: 9 September 2016

LANGUAGE: DUTCH; NEDERLANDS

GRAPHIC: Alleen  Geert Wilders in gesprek met de media op de loopbrug in de
Tweede Kamer. Hij staat alleen, maar andere politieke partijen kunnen niet meer
om zijn thema's heen.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              96 of 200 DOCUMENTS



                                 de Volkskrant

                           10 september 2016 zaterdag

Meer vrijheid én meer ongelijkheid

BYLINE: DOOR EELCO BOSCH VAN ROSENTHAL

SECTION: Vonk; Blz. 11, 8, 9

LENGTH: 2758 woorden



HIGHLIGHT: Amerika is in drie decennia ingrijpend veranderd. Het
vrijemarktevangelie heeft volgens George Packer de kloof tussen arm en rijk
verder vergroot.


Tweedeling - Op Washington hoef je niet meer te rekenen


Het kost George Packer moeite fysieke walging te onderdrukken als we hem vragen
naar zijn trip naar Washington - hij komt zojuist uit de trein.

'Het is er zo corrupt. En het is rijk, weet je wel hoe rijk het is? Hoeveel
geweldige hotels en restaurants je er hebt? En hoeveel McMansions, als je even
in de suburbs gaat kijken? Waar komt al dat geld vandaan, denk je? Het is
belastinggeld en het is lobbygeld. Een voormalige senator van Ohio vertelde mij
eens dat hij zeker de helft van zijn vrije tijd besteedde aan het binnen harken
van geld. En dat was dus vrije tijd. De hele dag aan de telefoon hangen, smekend
om dollars. Washington is corrupt. Hartstikke corrupt. Er wordt schaamteloos
gegraaid door de politieke en zakelijke elite. En dit is het jaar geworden
waarin de bevolking dat niet langer pikt.'



De week voor ons gesprek in een fraaie brownstone in Brooklyn was George Packer
nog in Afghanistan, waar hij werkte aan een portret van president Ashraf Ghani
voor The New Yorker, het tijdschrift waar Packer in 2003 in dienst trad. In
datzelfde jaar denderde het Amerikaanse leger Irak binnen - daarover schreef hij
een bejubeld boek, The Assassins' Gate. Zijn grootste succes, The Unwinding
(2013), waarmee hij een National Book Award won, gaat over een andere tragedie.
Hij laat erin zien hoe de Amerikaanse samenleving de afgelopen decennia langzaam
uit elkaar viel, en de Amerikanen hun zekerheden kwijtraakten.

Packer schetst de veranderingen in de Amerikaanse samenleving tussen het
aantreden van Ronald Reagan en dat van Obama. Sleutelwoorden: lagere
belastingen, minder toezicht, deregulering van Wall Street, inhalige politici en
een bevolking die te lang vertrouwde op de goede afloop. The Unwinding is een
meeslepend boek over winnaars en verliezers, dat drie jaar na het verschijnen
leest als een vooraankondiging van de huidige kiezersrevolte. Niet dat The
Unwinding bevolkt wordt door de boze, laagopgeleide onderklasse die nu de kern
van het electoraat van Trump vormt - helemaal niet. Maar Packers boek laat wel
zien hoe het wantrouwen ontstond tegen een elite die de democratie uitleverde
aan special interests.

'Dit zijn de verkiezingen waarop ik gewacht heb. In Amerika hebben mensen een
ongelooflijk geduld met vooruitgang. Ze wachten tot dingen beter worden, ze zijn
echt bereid om te wachten. 2008 was een economisch rampjaar, ik dacht destijds
echt dat dat een revolutionair jaar zou worden. Maar het enige revolutionaire
dat jaar was de verkiezing van een zwarte president. Je had de Tea Party, maar
het hoogtepunt wilde maar niet komen. Sarah Palin was al wel een teken aan de
wand, zij was een vroege versie van Trump. Maar dit jaar hebben we Trump zelf.
En we zien diezelfde kiezersonvrede op links. Clinton is komen bovendrijven als
kandidaat, maar de energie zat bij de aanhang van Bernie Sanders, haar
tegenstander.'

Trump en Sanders bekritiseren allebei op hun eigen wijze de rol die geld speelt
in de Amerikaanse politiek. Die was altijd al groot, maar in 2010 zette het
Hooggerechtshof de poort wijd open voor beïnvloeding van de politiek. Na de
Citizens United-uitspraak mogen bedrijven ongelimiteerd geld aan politieke
campagnes geven.

'Het is rampzalig geweest. Geld in de politiek is meer dan een gevaar, het is
het bloed van het systeem. Het is eenvoudig: als grote bedrijven zich tegen een
wetsvoorstel keren, dan wordt dat voorstel geen wet. Echt, in 99 procent van de
gevallen gaat het zo. Het gebeurt gewoon niet, wetgeving kun je afkopen. In de
nasleep van Citizens United werden pogingen ondernomen om in elk geval de naam
van de donoren voortaan te openbaren - wie geeft aan wie? Zo'n 80 procent van de
bevolking was daar voor. Het gebeurde niet.'

Toch zag je bij Republikeinse voorverkiezingen dat geld niet zaligmakend is.
Iemand als Bush had veel meer te besteden dan Trump, maar won niet.

'Maar het is ook niet zo dat een baan per se te koop is. Dat is het grote
misverstand: als het over geld en politiek gaat, beperken we ons vaak tot het
prijskaartje dat aan verkiezingen hangt. Maar die verkiezingen zijn slechts het
startpunt. De echte invloed van het geld begint pas als de president, of het
Congreslid, de senator, de gouverneur, eenmaal gekozen is.'

In The Unwinding wisselt Packer de levensverhalen van een aantal onbekende
Amerikanen af met korte hoofdstukken over geslaagde figuren zoals Oprah Winfrey,
Colin Powell en Newt Gingrich - een aanpak die Packer afkeek van de beroemde
U.S.A.-trilogie van John Dos Passos uit de jaren dertig. Onder de winnaars in
Packers portrettenreeks is de steenrijke Peter Thiel, mede-oprichter van PayPal
en een van de markantste figuren in Silicon Valley. Afgelopen zomer was Thiel
een van de prominente sprekers op de Republikeinse Conventie in Cleveland. Met
Trump deelt hij - behalve een riant banksaldo - een afkeer van het bestaande
politieke bestel en een ambitie om Amerika economisch weer 'groot' te maken.
Maar Thiel geldt ook als de voortrekker van een groeiende groep libertijnen in
Silicon Valley: wars van elke overheidsregulering, de gemeenschap zorgt voor
zichzelf - Thiel heeft bijna darwinistische opvattingen over economische
vooruitgang.

Voor de serie Droomland Amerika trokken we het afgelopen jaar in Silicon Valley
een paar dagen op met Noah Standridge. Het slechte nieuws kwam voor hem van alle
kanten: hij raakte zijn baan aan Stanford University kwijt, een oncoloog
constateerde darmkanker en hij dreigde zijn huurhuis kwijt te raken aan
projectontwikkelaars die appartementen voor de tech-sector wilden bouwen. Noah
had een vrouw en vijf kinderen. Nergens in Amerika zijn de inkomensverschillen
zo groot als in Silicon Valley - een verontrustend gegeven dat de
Standridge-familie uiteindelijk wel een reddingsboei bood. Via de
crowdfundingsite Generosity.com (ook een product van Silicon Valley) haalde het
gezin in twaalf maanden tijd ruim 43 duizend dollar binnen. Bijna driehonderd
mensen doneerden. De buurt bracht voedsel, de kerk hielp zoeken naar goedkope
woonruimte. Filantropie hield het gezin een poos op de been. Voilà, zou Peter
Thiel zeggen.

U groeide op in Silicon Valley, hoe was uw jeugd daar?

'Het was een geweldige plek om op te groeien. Iedereen ging naar de openbare
school. De mensen hadden wel geld, maar niet heel veel. Er was armoede, maar
niet heel veel. Er was een baan voor elke schoolverlater. Je
volksvertegenwoordiger deed zijn best voor je. Amerika was één land, veel meer
dan nu. Mensen aten hetzelfde, ze keken naar dezelfde televisieprogramma's. Er
was één anchorman, Walter Cronkite, en één opinieblad, Time Magazine. Het
weefsel van de samenleving was nog intact. Het was conformistisch, een tikje
saai. Een middenklasseleven zonder grote ups en downs.

'Tijdens de research voor mijn boek ging ik voor het eerst voor langere tijd
terug. Ik schrok me kapot. De prestatiedruk is enorm. Iedereen wil naar Stanford
University, maar lang niet iedereen haalt het. Mijn oude middelbare school
kampte met een zelfmoordepidemie. Jongens die voor de trein sprongen omdat ze de
druk niet aankonden. In Silicon Valley heb je per se een universitaire graad
nodig, anders kun je niet meekomen. De sociale mobiliteit neemt af, het blijkt
uit alle cijfers.

'De mogelijkheid om de sociale ladder te beklimmen hebben we hier altijd gezien
als, zeg maar... als het toetje na de niet altijd even smakelijke hoofdmaaltijd
van het kapitalisme, dat pittig kan zijn voor sommigen. Wij hadden een economie
die mensen veel minder beschermde dan de Europese economieën, maar goed, je had
dus altijd dat vooruitzicht: een hogere plaats op de ladder. Maar dat toetje is
nu weg.'

Mensen zeggen dat hun kinderen straks slechter af zijn dan zijzelf. Die
somberheid is uniek.

'En helaas hebben ze in de meeste gevallen gelijk. Vroeger bij mij op school
zaten een paar beroerde studenten, ze letten nooit op, maar ze wisten dat er
uiteindelijk een baan voor ze zou zijn. Die garantie hebben de nieuwe generaties
niet. En hun kinderen al helemaal niet.'

Wij filmden in de oude staalstad Youngstown, Ohio. Die stad is in een paar
decennia honderdduizend inwoners kwijtgeraakt.

'Het echte Amerika, zeg maar het Amerika tussen beide kusten, heeft een andere
aanblik gekregen. Staalfabrieken verhuisden naar Mexico, meubelfabrieken gingen
dicht vanwege de Chinese import, textielfabrieken vanwege de toevoer van textiel
uit de Cariben. Je kunt bijna geen Main Street meer vinden waar de winkels niet
zijn dichtgespijkerd. Er loopt niemand rond op straat. Wie wil shoppen, rijdt de
stad uit, naar Walmart. Dat bedrijf heeft elke zelfstandige concurrent met
extreem lage prijzen uit de markt gedrukt en het heeft van Amerika ook een
lagelonenland gemaakt. Als ik door dit land rijd en ergens doemt een Walmart op,
dan denk ik: this place is screwed.'

Waar ging het mis?

'Deels was het overmacht. Technologische veranderingen, globalisering. Daar had
geen Amerikaanse politicus iets aan kunnen doen. Maar daar kwam iets bij. Eind
jaren zeventig ontstond er een idee op rechts dat anti-overheid, pro-markt de
enige manier was. Een vrijemarktevangelie waar we tot de dag van vandaag last
van hebben. Sinds het aantreden van Obama in 2008 is het minder geworden, maar
het is twintig, dertig jaar lang de machtigste ideologie geweest en de
Democraten deden daar meestal aan mee, denk aan Bill Clinton. De macht van Wall
Street in het bedrijfsleven nam alsmaar toe. Het aloude idee dat je tot een
overeenkomst moest proberen te komen met eigenaren, arbeiders en regelgevers
werd losgelaten. Eigenaars, aandeelhouders, werden de enige stakeholders die
ertoe deden.'

Amerika is vrijer geworden, maar minder gelijk.

'Mannen kunnen met elkaar trouwen, ongetrouwd kinderen krijgen is doodnormaal,
noem maar op. Het is een veel toleranter land geworden. Minderheden hebben meer
kansen dan toen ik opgroeide, toen had je meer institutioneel racisme. In die
zin is Amerika vrijer dan voorheen. Er is meer keuzevrijheid. Bedenk op hoeveel
manieren je nu een pakket kunt versturen, je naar muziek kunt luisteren, uit
hoeveel restaurants je hier in Brooklyn kunt kiezen vergeleken met twintig jaar
terug. Maar dat is Brooklyn. Hier wonen de winnaars. Er is dus meer vrijheid
voor diegenen die van die vrijheid profijt kunnen hebben. Maar er is ook meer
vrijheid om mensen te ontslaan, om vakbonden te negeren, om minder belasting te
betalen. Vrijheid en gelijkheid staan altijd op gespannen voet met elkaar. Maar
we hellen nu wel erg over naar de vrijheid. Het is een casinomaatschappij
geworden.'

Het is ook een kloof tussen stad en platteland geworden.

'De steden hebben een enorme comeback gemaakt, zijn weer leefbaar en veiliger.
Er is meer te doen, er zijn banen, iedereen met ambities wil naar de stad.
Mensen beginnen weer gezinnen in de stad. Maar zoals in zoveel landen bleef het
platteland achter. In Amerika zitten de succesnummers aan de kust en in de grote
steden. De Democraten zijn de baas in de steden en in de suburbs in staten als
Colorado en Virginia. Dat zullen ze nooit meer uit handen geven. De
Democratische Partij, ooit de partij van de gewone man, is de partij geworden
van de succesvolle urban professional. De Republikeinen zijn er voor de
onsuccesvolle working class buiten die steden. De rollen zijn volledig
omgedraaid.'

Wat is er nog over van de claim dat Amerika zo'n geweldige democratie is?

'De verrassingen die blijven komen. Obama was een enorme verrassing. Obamacare
was een verrassing. En wat dacht je van Trump: nog zo'n verrassing. De
Republikeinen hangen nu al maanden in de touwen, ze hebben nog steeds geen besef
van wat er gebeurd is. Ja, racisme en xenofobie vormen een deel van de
verklaring van Trumps succes. Maar het is ook een kiezersopstand tegen de
Republikeinse elite. Die heeft decennialang gedacht dat ze de kiezers
binnenboord konden houden door ze een cultuurstrijd voor te schotelen. White
identity politics - de blanke kiezer het idee geven dat hun leefwereld bedreigd
werd en alleen bij de Republikeinen in goede handen was. Zolang de kiezer dat
slikte, konden de Republikeinen belastingen blijven verlagen en
vrijhandelsakkoorden blijven sluiten. Trump heeft die comfortabele positie
opgeblazen. En dat is een van de weinige positieve uitwerkingen van Trump.'

Heeft Obama niets gedaan?

'Obama reguleerde Wall Street, de manier waarop was verre van perfect, maar er
zijn tenminste stappen gezet. Er is iets om op voort te bouwen. Hij zette een
agentschap om consumenten te beschermen tegen misleidingen van banken en
creditcardmaatschappijen. Het lijken kleine stappen, maar ze zijn belangrijk. Ze
helpen bij het voorkomen van nieuwe roekeloze leningen, dezelfde leningen die de
kredietcrisis in 2008 in gang zetten.'

Maar mensen bij elkaar brengen, zoals hij beoogde, dat is niet bepaald gelukt.

'Nee, dat is onbegonnen werk gebleken. Maar Amerika kijkt wel meer in de
spiegel. Minderheden zoals homo's, transgenders, Latino's voelen zich meer
geaccepteerd dan tien jaar geleden. En kijk naar een organisatie als Black Lives
Matter. Ja, deels zijn zij teleurgesteld in Obama. Ze hadden gehoopt dat hij
grotere stappen zou zetten op het gebied van rassenongelijkheid. Maar Black
Lives Matter is ook een bewijs van toegenomen zelfbewustzijn van zwarten. Ze
durven zich te laten horen. Dat is ook een gevolg van de verkiezing van Obama.

'Hetzelfde kan gaan gelden voor de arbeidersbeweging. Kijk naar de strijd die
wordt gevoerd om een hoger minimumloon, overal in Amerika. Obama heeft dit soort
discussies weer mogelijk gemaakt, de bakens naar links verplaatst. Niet naar
uiterst links. Maar bedenk waar we tien jaar geleden stonden onder Bush. Ik durf
te beweren dat Bernie Sanders niet zoveel succes geboekt had als Obama er niet
geweest was. Links heeft enorm veel zelfvertrouwen getankt sinds Obama er zit.'

Lyndon Johnson, Franklin Roosevelt, Ronald Reagan brachten grote veranderingen
teweeg, enorme koerswijzigingen. Hoort Obama in dat rijtje?

'Dat moet nog blijken. Obama heeft de aandacht verlegd naar mensen die zich
voorheen buitengesloten achtten. Dat is positief, maar het heeft ook negatieve
gevolgen. Nu voelen arme plattelandsblanken zich achtergesteld; die gebieden
hebben enorme problemen, drugs, depressies, noem maar op. Economische
ongelijkheid is onder Obama nauwelijks kleiner geworden.'

Het woord 'volksopstand' is dit jaar weleens gevallen. 'Revolutie' zelfs.

'Wij doen niet meer aan revoluties sinds we een land zijn. Voor een land dat zo
in beweging is, is er een bewonderenswaardige behoefte aan stabiliteit bij
mensen. In de jaren zestig en zeventig verwachtten mensen ook een revolutie. Die
kwam er niet. Dingen gaan langzaam. Er is geen hongersnood, er zijn geen massale
huisuitzettingen. Ik geloof niet dat we massale onrust gaan zien, wie er in
november ook wordt gekozen.'

Toch zinspeelt Trump al wel op die onrust, mocht hij de verkiezingen verliezen.
En Trump leidt een massabeweging.

'Ik ben niet bang voor een volksopstand. Trumpisme is geen massabeweging. Hij is
een beroemdheid die meegolft op de onvrede, maar als Trump straks verliest
zullen zijn aanhangers zich beheersen. En de Republikeinen staan dan met lege
handen. Er woedt bij hen geen ideeënstrijd.

'Bij de Democraten is dat anders, daar is echt inhoudelijke strijd gevoerd. Ik
denk dat de langetermijngevolgen van deze verkiezingen aan de linkerkant
voelbaar zullen zijn: op het gebied van lonen, van gezondheidszorg, op het
gebied van regulering van Wall Street.

'Maar voor echte verandering hoef je op Washington niet meer te rekenen.
Natuurlijk zijn verkiezingen belangrijk, maar laten we het niet overdrijven.
Washington is geen agent of change meer, zoals Silicon Valley dat ook niet meer
is. Silicon Valley is als Wall Street geworden. Mensen maken een quick buck op
de snelste manier, maar ze vinden zelden meer iets echt revolutionairs uit. Dat
zijn niet de plekken waar ik aanmoediging zoek.

'Hoop put ik uit de individuen die ik in mijn boek beschrijf, de mensen die het
tegen het systeem opnemen. Als ik aan Washington denk, raak ik depressief.'

George Packer

Winnaars en verliezers in de VS

Journalist en schrijver George Packer (56) is zondag te zien in de eerste
aflevering van de tv-serie Droomland Amerika (VPRO). Geïnspireerd door zijn boek
The Unwinding gaan de makers op zoek naar winnaars en verliezers in het snel
veranderende Amerika. Acht weken lang om 20.15 uur op NPO2.

Ooit was de Democratische Partij er voor de gewone man, nu is het de partij van
de succesvolle urban professional




Bekijk de oorspronkelijke pagina: , ,

LOAD-DATE: 9 September 2016

LANGUAGE: DUTCH; NEDERLANDS

GRAPHIC: Reclame in de wijk Soho, New York.
Skelet van de voormalige Packard Automotive Plant in Detroit, waar luxe-auto's
werden geproduceerd
Werkneemster op een dakterras, Five Bryant Park, New York.
Vrouw leeft in een afgedankte trailer in reservaat voor Sioux-indianen, South
Dakota.
Man in Pennsylvania met zijn collectie sportwagens.
Man in Youngstown, Ohio, waar hij een buurtwacht heeft opgezet.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              97 of 200 DOCUMENTS



                                 de Volkskrant

                           10 september 2016 zaterdag

Dit is hem echt

BYLINE: SHEILA SITALSING

SECTION: Vonk; Blz. 12, 13

LENGTH: 1768 woorden



HIGHLIGHT: Mark Rutte zou 'ongrijpbaar' zijn, niet te doorgronden. Onzin, zeggen
mensen die hem goed kenden en die Sheila Sitalsing sprak voor haar boek over de
premier. Hij heeft gewoon een grote afkeer van het etaleren van emoties.


Premier zonder pathos -- Rutte spreekt het hart niet aan en dat is een makke


In een grijs verleden heb ik een collega gehad die voetballers interviewde. Het
betrof meestal sporters van wie we doorgaans niet veel meer hoorden dan 'We
hebben te veel ruimte achterin gelaten' en 'Hun hebben continu druk naar voren
gezet', maar in voornoemde interviews bleken ze te beschikken over een bloemrijk
vocabulaire en een rijk geestelijk leven. Veelal droegen ze een stil verdriet
met zich mee, ze debiteerden levenswijsheden en citeerden filosofen alsof het
niets was - en dat in een tijd dat Wikiquote nog niet bestond. Bij nadere lezing
bleken de meanderende volzinnen en de verwijzingen naar de wereldliteratuur
afkomstig van de ondervrager. De geïnterviewden konden volstaan met 'hmm' of
'ja' of 'huh?', de rest werd voor ze ingevuld, stil verdriet incluis.



Deze vraaggesprekken - juweeltjes waren het, stuk voor stuk - schieten mij
altijd door het hoofd wanneer iemand zich teleurgesteld toont omdat Mark Rutte
zich wederom niet heeft laten betrappen op grote emoties of op vertwijfeling. We
dichten de premier van alle Nederlanders graag een getourmenteerd binnenleven
toe, want achter die lach moet meer zitten, het zware ambt moet zijn sporen
nalaten, het inleveren van principes moet pijn doen. Bovendien is hij
alleenstaand, een verdachte status in een land waar de burgerlijke norm nog
altijd het hebben van een gezinnetje is en waar het geluk pas af is wanneer de
laatste alleen voortploegende boer aan een boerin is geholpen.

'Er hangt een enorme eenzaamheid om die man', probeerde een talkshowgast de
premier reliëf te geven bij Eva Jinek aan tafel in de tv-nabeschouwing van het
Correspondents' Dinner, afgelopen februari. Het gepsychologiseer kwam de gast op
luid gesnuif en een geïrriteerd 'wat een ónzin' te staan van de tegenover hem
zittende Jort Kelder, die al een kwarteeuw vakanties met Mark Rutte doorbrengt
en zich niet kon herinneren daarbij ooit op een deken van eenzaamheid te zijn
gestuit.

Ook na zijn optreden in Zomergasten vorige week, waarin de premier voor zijn
doen een scala aan emoties liet zien ('zeer geëmotioneerd bij Bach', 'gejankt'
tijdens de afhandeling van de MH17 en nee, niemand om 's nachts thuis in bed toe
te vertrouwen dat hij vandaag zo ontzettend heeft gelachen met Lodewijk) was het
commentaar sip: is dit nu de totale Rutte? Of was hij weer 'ongrijpbaar', een
etiket dat hem met enige regelmaat wordt opgeplakt en waar mensen die hem goed
kennen om moeten lachen: veel makkelijker te doorgronden krijg je ze niet,
zeggen ze dan.

De neiging om meer te willen dan de brokjes Mark Rutte die ons worden
toegeworpen, de brokjes die hij zelf geschikt acht voor publieke consumptie,
toont de veranderende opvattingen over de grens tussen werk en privé. Van Jan
Peter Balkenende kende het grote publiek twee liefhebberijen: autoracen en de
muziek van Jan Smit. Dat hij vrouw en dochter had, was genoeg; dat hij aan zijn
vrouw was gekomen via Maxime Verhagen was eigenlijk al té veel informatie. Van
Wim Kok wisten we nog minder: humeurig, een liefhebbende echtgenote, een
gehandicapt kind. Over Ruud Lubbers werd veel informatie (de aanrakerigheid, de
rokkenjagerij) zelfs bij de mensen in het land weggehouden. Daar schreef je niet
over, toen.

Hebben we nu de totale Rutte gezien? Na een jaar doorpraten met mensen uit zijn
omgeving, op zoek naar 's mans drijfveren, liefhebberijen en ideeën voor een
boek over het verschijnsel Mark Rutte, luidt mijn voorzichtige conclusie: nee,
natuurlijk is er meer Mark Rutte. Wat evenwel veilig kan worden gesteld is dat
de Rutte die we dagelijks zien, de tamelijk ongecompliceerde, sociaal vaardige
meester in het politieke spelletje die met licht gemoed de ene opvatting inruilt
voor de ander en de ene politieke vriend voor de ander, de ontzettend aardige en
attente allemansvriend die buitengewoon dwingend kan zijn en die kan ontploffen
als iemand een afspraak niet nakomt: die is echt en tamelijk grijpbaar.

Wat de man soms lastig te begrijpen maakt, is zijn afkeer van grote gebaren, van
het etaleren van grote emoties. Mark Rutte praat vanuit zijn hoofd, letterlijk
en figuurlijk. 'We zien een man wiens engagement voornamelijk cognitief is. Hij
vergeet een laag die we verwachten bij een staatsman', zegt Marijn Moerman,
theatermaker, docent retorica, filosoof en bestuurslid van Stichting De
Retoricakamer. Voor het schrijven van Mark raadpleegde ik haar en haar
collega-bestuursleden Thomas van Neerbos en Eugène Sutorius voor een analyse
over de retorische kwaliteiten van de premier.

Hun conclusie is eensluidend: de drie overtuigingsmiddelen bij het spreken uit
Aristoteles' Retorica zijn ethos, pathos en logos, en van deze drie ontbreekt
bij Rutte het pathos. Het aanraken van het publiek, het laten landen van de
woorden, het raken van het hart.

Dat is geen gering gebrek voor een minister-president, die als premier van alle
Nederlanders ook een bindende functie heeft - een essentieel verschil met andere
'gewone banen'. Dat klemt des te meer in deze tijden van sociaal-culturele
polarisatie.

Nu is het zijn van een staatsman - of een herder voor zijn volk, of een gids in
het barre land - ook niet zijn taakopvatting. Mark Rutte spreekt bij herhaling
over het premierschap als 'een baantje'. Een niet altijd even leuke baan, en
'een waanzinnige eer' bovendien, maar niettemin: een tamelijk normale
betrekking. Met die woordkeuze plaatst hij zich nadrukkelijk tussen en niet
boven al die andere hardwerkende Nederlanders. Die taakopvatting heeft gevolgen
voor zijn manier van spreken: hij beperkt het emotionele geweld tot een minimum.
Mark Rutte kiest altijd voor het middel van het argument.

Tijdens een van de grote, persoonlijke toespraken in zijn loopbaan, de door het
weekblad Elsevier georganiseerde HJ Schoo-lezing die hij in september 2013 mocht
verzorgen, vertelde hij over zijn ouders. Hij sprak, zegt Thomas van Neerbos,
programmamaker bij het Amsterdamse debatcentrum De Balie, docent retorica en
tekstschrijver, 'over die mensen alsof hij ze niet kende'.

Een premier ontkomt niet aan het houden van ceremoniële toespraken, waarin iets
gevierd, herdacht of geëerd wordt. Zo'n ceremoniële toespraak is een buitenkans
voor een regeringsleider; hij hoeft geen controversiële opvattingen of
maatregelen te verkondigen. Wat hij wel moet doen: de emotie van het publiek
verwoorden, de mensen een prettig gevoel geven, bevestigen in hun verdriet of
hun vreugde, de toehoorders verrukken.

Dan is Rutte niet op zijn best. Neem het neerhalen van de MH17, het vliegtuig
van Malaysia Airlines met 298 mensen aan boord dat op 17 juli 2014 boven
Oekraïne uit de lucht werd geschoten. De premier sprak de nabestaanden toe in
fraaie volzinnen waarin volop ruimte is voor rouw en hoop. Maar het beklijft
niet. Niet één zinsnede.

Dat komt mede doordat er in zijn teksten weinig werk lijkt te zitten, zegt Van
Neerbos. Het zijn keurige toespraken, daar niet van, maar altijd met dezelfde
frames en metaforen, netjes binnen de lijntjes, alsof ze zo van de plank met
generieke speeches komen. Al zes jaar analyseert Van Neerbos met groepen
studenten toespraken die bijzonder zijn, of uitzonderlijk mooi geformuleerd,
redevoeringen die een verhaal vertellen. 'We hebben nog nooit een speech van
Mark Rutte uitgekozen.'

Zijn tekortkomingen op het gebied van het pathos kunnen problematisch zijn,
omdat politiek voor een groot deel gaat over normen en waarden, als basis voor
wetgeving. Moerman: 'Die normen en waarden zijn deels gemaakt van emotie, dus
daar moet je in een politiek betoog aan raken. Anders wordt het rekenen en dat
maakt de ethische laag van de politiek vaak diffuus. Er moet een mate van
invoelendheid en waarachtigheid zijn in betogen over de inrichting van onze
samenleving, al is het alleen maar om frustratie werkelijk te erkenen en mensen
met hoofd en hart achter besluiten te krijgen.'

Niet dat hij niet kan praten. Dat kan hij wel. Ontspannen, makkelijk. Hij staat,
dat kun je zien, met plezier op het podium. Hij is beslist vaardig in het
spreken in het openbaar. Hij doet het met de schijn van moeiteloosheid, met
sprezzatura.

Móói praten is het niet. Het is babbelen. Voor de vuist weg. Als een
ceremoniemeester die een bruiloft aan elkaar kletst.

In het debat komt deze vaardigheid hem uitermate goed van pas. Het debat is een
genre apart, het debat heeft weinig met redevoeren te maken. Het debat gaat om
winnen, om punten pakken; dat vergt andere technieken. En die beheerst hij
uitstekend. Daarin bedient Rutte zich van ethos-powerplay: snel presenteren, in
hoog tempo een grote hoeveelheid gegevens en cijfers debiteren. Rutte is een
meester in het winnen van het debat door verwarring te zaaien met feiten - of
met grote stelligheid als feit gepresenteerde semi-feiten.

Sorry zeggen is een verhaal apart. Er gaan geregeld zaken fout in de politiek;
het maken van excuses is relevant. Er zijn weinig politici die daarin uitblinken
en Rutte is geen uitzondering. Vanwege dat rationele, puur cognitieve engagement
komen zijn excuses, hoe royaal verwoord ook, zelden aan. Bij het maken van
oprechte excuses, zegt Moerman, horen schaamte en nederigheid, het buigen van
het hoofd en het vragen van vergiffenis. Daar zul je Mark Rutte zelden op
betrappen.

Rutte opende het politieke seizoen met een groots mea culpa. Hij toog naar De
Telegraaf en vervolgens naar De Wereld Draait Door om zijn spijt te betuigen
over verbroken beloftes: geen cent meer naar de Grieken en handen af van de
hypotheekrenteaftrek - hij was zo op dreef dat hij van de weeromstuit sorry zei
voor de wel nagekomen belofte dat werkenden er 1.000 euro op vooruit zouden
gaan. Hij hield zich keurig aan de regels voor het maken van excuses die zijn
adviseurs hem hadden voorgelegd: benoemen, verantwoordelijkheid nemen, beloven
dat het niet meer zal gebeuren.

Toch kwamen de excuses niet aan. Niet omdat Rutte 'een
geloofwaardigheidsprobleem' zou hebben, zoals weleens geschreven wordt, maar
omdat hij de schaamte en de nederigheid inruilde voor een rationeel argument:
hij zei een goede reden te hebben gehad voor zijn handelen, maar vergeten te
zijn de mensen daarvan op de hoogte te stellen. 'Ik baal ervan dat ik Nederland
onvoldoende heb meegenomen in de argumentatie.'

Bij een sorry willen mensen niet 'meegenomen worden in een argumentatie'. Ze
willen schaamte zien.

Wat ze te zien krijgen, is een heilig geloof in rationaliteit.

Mark - Portret van een premier

van Sheila Sitalsing verschijnt op 13 september bij Prometheus.

Hij vergeet een laag die we verwachten bij een staatsman




Bekijk de oorspronkelijke pagina: ,

LOAD-DATE: 9 September 2016

LANGUAGE: DUTCH; NEDERLANDS

GRAPHIC: Premier Mark Rutte beperkt het emotionele geweld tot een minimum. Hij
kiest voor het middel van het argument.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              98 of 200 DOCUMENTS



                                 de Volkskrant

                           8 september 2016 donderdag

Ook het bedrijfsleven moet nu de topbeloningen matigen

BYLINE: JEROEN DIJSSELBLOEM

SECTION: Opinie en Debat; Blz. 22

LENGTH: 719 woorden



HIGHLIGHT: Terwijl de topinkomens bij bedrijven waarin de staat deelneemt, aan
banden worden gelegd, zijn de bonussen in het bedrijfsleven aan een opmars
bezig. Tijd om die ook aan te pakken.


Topinkomens


Op dit moment leggen we in het kabinet de laatste hand aan het koopkrachtbeleid.
Hoewel het economisch duidelijk beter gaat, houdt de groei van de koopkracht nog
niet over.

De beloningen aan de top daarentegen zijn al weer helemaal uit de startblokken.
In 2015 stegen de topbeloningen bij Nederlandse bedrijven met 4,25 procent. De
Volkskrant noemde deze stijging in zijn jaarlijkse analyse (Ten eerste, 23 juli)
'gematigd'. Het zegt veel dat we een stijging van drie keer meer dan de
cao-loonstijging van 1,4 procent als gematigd omschrijven.



Tegelijkertijd liet de analyse van de Volkskrant zien dat het ingezette
overheidsbeleid met maatregelen als de matiging van topbeloningen bij
staatsdeelnemingen vruchten begint af te werpen. Het is nu tijd dat deze
ontwikkelingen zich doorzetten naar het bedrijfsleven.

Ik wil graag drie trends belichten die bij de ontwikkelingen van topbeloningen
te zien zijn. Ten eerste laten de cijfers zien dat de variabele beloning oftewel
bonus nog steeds aan een opmars bezig is. Inmiddels is de bonus die
topbestuurders jaarlijks krijgen anderhalf keer zo hoog als de vaste beloning.
En dat terwijl de meerderheid van de managers zelf zegt niet gemotiveerd te
raken van bonussen en we uit de gedragswetenschap weten dat van grote variabele
beloningen vaak verkeerd gedrag komt.

Ten tweede blijven de topbeloningen als totaal flink doorstijgen. Sinds de jaren
negentig is de gemiddelde topbeloning ten opzichte van het minimumloon meer dan
verdubbeld. Ten derde zijn de verhoudingen binnen bedrijven door deze
ontwikkelingen uit het lood geslagen. Zo verdienen de topmannen van bedrijven
als Ahold, Heineken en Unilever meer dan honderd keer zoveel als de gemiddelde
werknemer in hun bedrijf.

In jaren waarin de inkomens van iedereen onder druk hebben gestaan, zijn deze
ontwikkelingen niet te verantwoorden. De maatschappelijke kritiek erop is dan
ook terecht. Mede als gevolg daarvan heeft het kabinet de afgelopen jaren
maatregelen genomen. In de financiële sector is een wet ingevoerd die bonussen
beperkt tot 20 procent.

In lijn hiermee zijn met onze staatsdeelnemingen afspraken gemaakt waardoor de
bonus ook daar niet hoger is dan 20 procent. Verder beperkt de Wet Normering
Topinkomens de beloningen voor (semi-)publieke instellingen tot maximaal 179.000
euro. Sinds 2008 is de topbeloning bij de staatsdeelnemingen gemiddeld met 28
procent versoberd. En er is geen topbestuurder om weggelopen.

In het voorjaar publiceerde de commissie-Van Manen haar conceptrapport voor een
nieuwe zogenoemde Corporate Governance Code. Dit rapport over goed bestuur gaat
weliswaar in op het beloningsbeleid, maar de maatschappelijke discussie krijgt
amper aandacht. De commissie doet geen morele uitspraak en doet nauwelijks
voorstellen die de topbeloningen kunnen matigen en meer in verhouding brengen
met die van de werknemers in het bedrijf.

Een gemiste kans wat mij betreft, want er zijn wel degelijk manieren om ook in
het bedrijfsleven de beloningen meer in lijn te brengen met wat maatschappelijk
te verantwoorden is. Ik geef drie voorbeelden waar de commissie aan zou kunnen
denken. Bied openheid en inzicht over de beloningsverhoudingen tussen de top en
werknemers in een bedrijf, zoals Amerikaanse bedrijven vanaf volgend jaar moeten
doen en Britse bedrijven al doen. Bij de staatsdeelnemingen heb ik als
aandeelhouder de bedrijven gevraagd ook over de interne beloningsverhoudingen te
gaan rapporteren.

Koppel de stijging van topsalarissen aan de stijging van de lonen in de cao.
Volg voor de variabele beloning voor topbestuurders het maximum van 20 procent
dat inmiddels geldt in de financiële sector en bij staatsdeelnemingen.

Het maatschappelijk debat hierover zal niet snel verstommen. Integendeel, het
raakt aan de onvrede over de kloof tussen 'de elite' en de gewone burgers. Als
we één samenleving willen blijven vormen, zullen de bestuurders en
commissarissen zich rekenschap moeten geven van die onvrede. Daarom juich ik het
toe dat grote institutionele beleggers als PGGM zich steeds meer roeren in deze
discussie. Het is nu tijd dat het bedrijfsleven volgt. Ik hoop dat de
commissie-Van Manen hen daarbij gaat helpen.

De topmannen van Ahold, Heineken en Unilever verdienen ruim honderd keer zoveel
als de gemiddelde werknemer




Bekijk de oorspronkelijke pagina:

LOAD-DATE: 7 September 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              99 of 200 DOCUMENTS



                                 de Volkskrant

                           8 september 2016 donderdag

Moeder Teresa is icoon van het neokolonialisme

BYLINE: AUGUST HANS DEN BOEF

SECTION: Opinie en Debat; Blz. 23

LENGTH: 970 woorden



HIGHLIGHT: De bekeringsdwang van Moeder Teresa strekte zich zelfs uit tot
stervende moslims en hindoes.


Heilige Teresa


Op 4 september werd de controversiële Albanese non en zendelinge Anjezë Gonxhe
Bojaxhiu, beter bekend als Moeder Teresa (1910-1997) heilig verklaard door paus
Franciscus. Katholieke Nederlanders mogen zich hierover verheugen, net zoals ze
ook hun Argentijnse Pontifex Maximus vernieuwend mogen noemen of 'progressief'.
Bij niet katholieke of geheel niet gelovige media past hier uiteraard enige
afstand. Waarom berichtten Nederlandse media zo weinig kritisch over deze
heiligverklaring en waarom werd een bewindspersoon als de (katholieke) minister
Ploumen naar de plechtigheid in Rome afgevaardigd? Dat laatste is toch eerder
een klusje voor de echtgenote van ons staatshoofd?



Belangrijker is de kennelijke structurele schroom die seculiere Nederlandse
media in religionis vertonen. Maar wanneer ze enerzijds gemakkelijk termen als
'haatimam' overnemen, blijken ze uiterst voorzichtig als het om katholieke
mainstreamhelden als Moeder Teresa gaat. Door een onkritische houding zwichten
zij voor de uiterst effectieve pr-machine achter dit personage.

Het is veelzeggend dat het Vaticaanse staatshoofd met zijn hoofdprijs de
controverses rond de Albanese non negeert en het verbaast mij dat media
hoogstens vermelden dat zij een conservatief standpunt inzake abortus innam.
Bojaxhiu nam niet zozeer een conservatief standpunt in tegen abortus, maar een
extremistisch.

In haar rede bij de ontvangst van de Nobelprijs voor de Vrede (1979) noemde ze
abortus de grootste bedreiging van de wereldvrede. Ze was überhaupt een
geharnast tegenstander van elke vorm van anticonceptie, waardoor sommigen haar
in de context van de armen in Calcutta beschuldigden van passieve genocide.

Maar dat betreft haar meningen, net als de bezwaren tegen haar theologie van de
schoonheid van het lijden van armen. Over meningen kunnen wij verschillen, maar
niet over feiten. Voor wie naar haar praktijken kijkt, blijkt Moeder Teresa een
typische katholieke topfunctionaris.

Ze mat met twee maten als het om de elite of om de gewone man ging. Prinses
Diana mocht van haar scheiden in tegenstelling tot de gewone Ier die dat in een
referendum wilde regelen. Zelf stierf Bojaxhiu in een luxueuze Amerikaanse
kliniek en liet ze zich begraven naast Mahatma Gandhi.

Ze nam geld aan van bedenkelijke politici en prees hen op haar beurt als
wederdienst wanneer die werden aangevallen. Ze liet miljoenen wegsluizen naar
een eigen bankrekening. De armen onder haar hoede moesten lijden, werden vaak
bezoek en vooral medische behandelingen onthouden. Moeder Teresa liet stervenden
- meestal ging het om hindoes of moslims - katholiek dopen.

Publicisten die deze feiten onthulden, werden door gelovigen beschuldigd van
vooringenomenheid en oppervlakkigheid - termen die je eerder zou verwachten bij
meningen, niet bij feiten. Daarbij werd de afgelopen decennia duchtig het
argument misbruikt dat een aantal van deze publicisten geharnaste atheïsten
waren. Richard Dawkins en vooral Christopher Hitchens. De laatste wijdde een
tv-documentaire aan Teresa, Hell's Angel (1994; samen met Tariq Ali), en een
boek, The Missionary Position (1995). Komische titels, maar voor wie zich
verdiept in de rol van missie en zending in het (neo)kolonialisme, uiterst
serieus. Al 'vergeet' Hitchens tussen de bedenkelijke politici Fidel Castro. De
Engels-Amerikaanse auteur was toen nog links. Uiteraard bekritiseert hij wel
Teresa's coulante houding tegenover het stalinistische regime in het Albanië van
Enver Hoxha.

Waarom doen Nederlandse media wat lacherig over de kritiek - zoals jongstleden
zondag in het radioprogramma OVT - in plaats van te checken of die op feiten
berust?

Voor niet-katholieken is - begrijpelijk - de Nobelprijs voor de Vrede een soort
heiligverklaring. Wanneer het om Teresa gaat, moeten we constateren dat tussen
1979 en nu de ideeën over religie en (neo)kolonialisme flink zijn geëvalueerd.
Dat kon de arme Noorse jury - die beschouwde Bojaxhiu destijds als een soort
Albert Schweitzer - niet voorzien.

Zo verscheen in 2002 de bundel White Women in Racialized Spaces - Imaginative
Transformation and Ethical Action in Literature. Die bevat een essay van de
historicus Vijay Prashad die stelt dat Moeder Teresa het typische beeld
belichaamt van de koloniale blanke vrouw die zwarte lichamen verlost van hun
eigen verleidingen en falen. Gereproduceerd via de Euro-Amerikaanse
internationale media die de koloniale opvatting huldigen dat blanke volkeren op
de een of andere manier een speciale gave bezitten om sociale veranderingen te
instigeren.

Elders vertelt Prashad over de gruwelijke ramp die de Union Carbide-fabriek in
1984 in het Indiase Bhopal veroorzaakte. Die indirect waarschijnlijk vierduizend
doden en veertigduizend gehandicapten tot gevolg had. Teresa vloog er
onmiddellijk heen en reed, geëscorteerd door twee regeringswagens, naar de
slachtoffers. Die gaf ze een simpele aluminium medaillon met de Heilige Maagd.
'Het kan heel goed een ongeluk zijn', aldus haar commentaar. 'We moeten dus de
fabrikant vergeven. Dan voelen jullie je honderd keer beter.'

Het meest koloniale van Bojaxhiu en haar kerk is natuurlijk de genadeloos
paternalistische houding dat je mensen die beschikken over een religie - die
dikwijls al een of meer millennia in het gebied in kwestie wordt gepraktiseerd -
moet bekeren tot je eigen geloof uit een ander deel van de wereld. Zelfs bij
stervenden die zich daartegen niet kunnen verzetten.

Die bekeringsdwang bestond uiteraard al heel lang voor de Albanese missionaris
aantrad. Eeuwenlang jegens de slaven die uit Afrika werden geroofd en vervolgens
in Amerika van hun 'afgoden' werden 'bevrijd'.

Moeder Teresa een icoon? Jawel, van het neokolonialisme. Dat vinden overigens
ook sommige katholieken.

Ze nam geld aan van bedenkelijke politici en verdedigde hen




Bekijk de oorspronkelijke pagina:

LOAD-DATE: 7 September 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              100 of 200 DOCUMENTS



                                 de Volkskrant

                            6 september 2016 dinsdag

Woestijntrip

BYLINE: DOOR HAROON ALI

SECTION: V Opening; Blz. 4, 5, 6

LENGTH: 2062 woorden



HIGHLIGHT: Eat your heart out Henk en Ingrid: er is een plek waar de Arabische
en westerse cultuur wél samengaan. Sterker, waar die versmelting magisch wordt -
en iedereen uit z'n dak gaat.


Muziek - REPORTAGE: ATLAS ELECTRONIC


Stel je een wereld voor waarin niemand zeurt over een boerkini, waar de westerse
en Arabische wereld niet botsen maar samensmelten. Waar spierwitte Nederlanders
rondlopen in een djellaba, waar vrouwen én mannen hennatatoeages nemen en waar
Marokkaanse Nederlanders, ruimdenkende Marokkanen en wereldburgers uit Spanje,
Frankrijk, Engeland en zelfs China gebroederlijk een waterpijp (of joint) delen.
Ze dansen op een opzwepende mix van Hollandse house en Arabische klanken in een
met oosterse tapijten bekleed amfitheater, onder een radioactiefroze hemel. Deze
utopie heet Atlas Electronic - dat afgelopen weekeinde voor het eerst plaatsvond
in Marrakech.



Het vierdaagse festival is een initiatief van Karim Mrabti (26), die in
Barcelona woont en al sinds zijn 16de feesten organiseert, en dj-vrienden Khalil
Ryahi (32) en Steven Pieters (33) van Triphouse Rotterdam. Zij haalden de
Amsterdamse feestorganisatie Cartel erbij, de dj's van het Londense feest
Secretsundaze en cross-overartiesten van het Marokkaanse platenlabel Cosmo
Records. Kortom: een waaier aan Europese en Marokkaanse acts. Ook werd Red Light
Radio (normaal gehuisvest in een peeskamertje op de Amsterdamse Wallen)
uitgenodigd om live dj-sets uit te zenden.

Volgens de organisatoren verspreidt elektronische muziek zich 'als een virus'
door Marokko. Ze willen westerlingen in contact te brengen met deze rap
groeiende scene. Anderzijds willen ze de plaatselijke bevolking trakteren op
ervaren Europese dj's. Bovendien brengt dit collectief festivalkennis mee naar
een land waar dit soort extravagante dance-evenementen nog in de kinderschoenen
staan.

Ter plaatse werden feestprofessionals al wel in een vroeg stadium betrokken bij
de organisatie en programmering. Er wordt gestreefd naar een gemêleerd publiek:
de helft uit Europa, de helft uit Marokko en omringende Arabische landen, in de
hoop zo westers dancekolonialisme te voorkomen. Dat verwijt krijgt bijvoorbeeld
AfrikaBurn, een spin-off van het Amerikaanse hippiefestival Burning Man. Op
blogs klaagt men dat AfrikaBurn in de afgelegen woestenij van Zuid-Afrika een
invasie veroorzaakt van witte hippies. In een sfeerfilmpje van de vorige editie
is minutenlang geen persoon met een kleurtje te zien.

'Ik wist niet dat Marokkanen zo... leuk zijn', zegt een Nederlandse bezoekster
met enige schaamte. Ook organisator Steven Pieters had voor zijn eerste bezoek
aan Marokko, afgelopen december, best wat vooroordelen over het land. 'Ik zit al
mijn halve leven aan een bureau met een Marokkaan en veel vrienden zijn
Marokkaans. Toch raakt je mening gekleurd door onze media, die het alleen hebben
over scooter-Marokkanen die alles omtrappen. Ik was verbaasd dat er in Marrakech
veel progressieve mensen zijn. Voor die mensen willen we een open sfeer creëren
van liefde en respect, waar iedereen zichzelf kan zijn en kan doen wat-ie wil.'
En inderdaad, er lopen op het festival veel artistieke types rond - flamboyant
en sensueel.

Tussen (maar ook tijdens) de sets van jonge Arabische dj's treden traditionele
gnawa-groepen op: oude mannetjes met diepe rimpels en een fez op het hoofd. Ze
zingen Afrikaanse, door de islam geïnspireerde liederen, begeleid door trommels,
ijzeren castagnetten en een luit. De lokale 'Marrakchi' kunnen de repetitieve
mantra's moeiteloos meezingen, maar zet er een housebeat onder en iedereen gaat
uit zijn dak. De jongens van Red Light Radio melden ondertussen dat men in
Amsterdam wild wordt van wat ze op de radio horen en op de livestream zien.

De Arabische klanken en zang - zwierig, melodieus en vol drama - lenen zich
perfect voor dance, dus het is geen wonder dat de populariteit in het Westen
snel toeneemt. Een goed voorbeeld is het Franse collectief Acid Arab, dat eerst
het amfitheater platspeelt en daarna zijn kunstje overdoet bij Red Light Radio.
De groep uit Parijs is 'gefascineerd door oosterse muziek en de complexe ritmen
die dansers in een trance brengen alsof het acid house is', zo schrijven ze op
hun Facebookpagina.

Atlas Electronic raakt de juiste snaar. De Nederlanders komen in aanraking met
muziek die ze niet goed kennen en de Marokkanen zien voor hen bekende klanken
opgetild worden tot iets veel spannenders - magisch zelfs. In de zwoele
buitenlucht klinken de beats gewoon lekkerder dan in een trashy toeristenclub in
het centrum. Adembenemend mooi is ook de videokunst die achter de dj op de muur
van het amfitheater wordt geprojecteerd. We zien getekende Arabische gezichten
door abstracte figuren flitsen en soms gaat zelfs het hele amfitheater dansen
door de laserstralen.

Goed voor het zelfvertrouwen van de lokale dj's, zegt Adil Hiani (27) van Cosmo
Records, die in Casablanca woont en ook op het festival draait. 'Er zijn in
Marokko goede dj's die almaar beter worden, maar er is nog geen infrastructuur
om hen tot bloei te laten komen. Er zijn te weinig plekken waar ze kunnen
draaien, te weinig promotors en platenlabels. Daardoor is de scene, als je daar
al van kunt spreken, erg klein. Het aantal platenreleases van Marokkaanse
elektronische artiesten is vrijwel nihil.'

De Rode Stad kent twee grote kunstevenementen - de Marrakech Biennale en het
Festival International du Film de Marrakech - maar naast Atlas zijn er in
Marokko slechts twee andere festivals met elektronische muziek: Oasis (16 t/m
18/9 in Marrakech) en Moga, dat in oktober voor het eerst wordt georganiseerd in
de kuststad Essaouira.

'We zijn dus pioniers', zegt Steven Pieters van Atlas. Een contrast met
Nederland, waar jaarlijks achthonderd festivals plaatsvinden - daar kom je amper
tussen. In Marokko hebben ze de ruimte en kunnen ze bezoekers een unieke
ervaring bieden. Die is trouwens alleen weggelegd voor de Europeaan met een
flink vakantiebudget en de Marokkaanse bovenklasse. De passe-partouts (vanaf 100
euro) en de consumpties zijn prijzig (2,80 euro voor een biertje, 8 euro voor
een hamburger). De gemiddelde Marokkaan kan zich alleen een dagkaart veroorloven
(45 euro).

Dance is een van Nederlands grootste exportproducten. ING berekende dat de
exportwaarde sinds 2008 jaarlijks met 50 procent toeneemt. Als het groeitempo
doorzet, komt de exportwaarde in 2016 uit op 218 miljoen euro, zo blijkt uit het
onderzoek. In het buitenland kennen feestgangers Nederland vooral van feesten
als Sensation en commerciële dj's als Armin van Buuren, Hardwell, Martin Garrix
en Afrojack. In de topvijf van 's werelds beste dj's staan vier Nederlanders.

'The Dutch' hebben bewezen dat ze een uitbundig feest kunnen neerzetten, en dat
ook kunnen managen. Door de regeldrift in Nederland weten organisatoren welke
vergunningen nodig zijn en waar de knelpunten liggen. Nu willen ook de kleinere
feestorganisatoren, die zich richten op de verfijnde elektronische muziek, hun
vleugels uitslaan. Dekmantel, een festivalorganisatie en platenlabel,
organiseerde afgelopen weekend voor de eerste keer Selectors in Kroatië. En
DGTL, bekend van de festivals op het Amsterdamse NDSM-werf, is nu ook een begrip
in Barcelona.

De locatie van Atlas was snel gekozen. Festivaldirecteur Karim Mrabti stuitte
via Airbnb op Villa Janna, gelegen in de Palmeraie, een klein half uur rijden
van het drukke centrum. De uitgestrekte ecolodge is gebouwd met natuurlijke
materialen: de grassprieten steken nog uit de verharde zandmuren. Er zijn
terrassen, houten loopbruggen, roodbruine koepels, een flink zwembad en een
imposant amfitheater. De aardetinten van dit festivalterrein geven de muziek
extra warmte, in tegenstelling tot de sfeer van zo'n koude industriële loods.
Het sluit dus perfect aan bij het gevoel van Atlas.

De organisatie verliep wat minder soepel - welkom in Marokko. Pieters en Ryahi
vertellen over de tergende bureaucratie, dat ieder document moest worden
ondertekend én gestempeld. Een bevestiging per e-mail betekent hier niks. 'Je
moet ook eerst toestemming vragen bij de commissaris van de koning', zegt Ryahi.
'Elke stad heeft er een en die staat boven de burgemeester. Hiërarchie is hier
zo belangrijk.' En dan is er nog de kwestie alcohol. Je mag niet te dicht in de
buurt van een moskee drank serveren. Als besloten evenement heeft de organisatie
een drankvergunning gekregen, maar alle automobilisten moeten bij vertrek een
blaastest doen, om te voorkomen dat ze dronken de weg op gaan.

In Marokko draait alles om connecties, zeggen de vrienden. Het hielp dat Mrabti
en Ryahi van Marokkaanse afkomst zijn. Ryahi: 'Je moet eerst een band smeden
voordat je plannen maakt. Steven begon gelijk: nou, dan gaan we dit zo en zo
doen. Toen zeiden die gasten tegen mij: Khalil, praat even met hem. Wij zijn
Marokkanen, dit gaat allemaal niet zo snel. Ik was dus wel de ijsbreker.'
Pieters: 'Nederlanders zeggen waarop het staat en wij Rotterdammers lopen daarin
voorop. Maar dat wordt in Marokko gezien als bot. Dus moet je eerst thee drinken
en een uur over koetjes en kalfjes praten.'

Er zijn op de eerste editie van dit meerdaags festival in Marokko wel kinken in
de kabel. De pinautomaten werken niet en er is veel gedoe met de shuttles die
bezoekers van en naar de resorts moeten brengen. Het weer werkt evenmin mee.
Niks brandende zon, zoals de dagen ervoor, maar bewolking en zelfs een spatje
regen - een Nederlandse vloek? Ook de kaartverkoop valt tegen: ongeveer
vijfhonderd bezoekers per dag, terwijl er ruimte is voor vijftienhonderd man.

Volgens Karim Mrabti moeten de Marokkanen nog wennen aan het concept van een
dancefestival. Ook konden ze als nieuw festival in een nieuw land de lokale
bevolking niet lekker maken met filmpjes en foto's van eerdere edities.
Anderzijds denkt Mrabti dat veel Nederlanders nog huiverig zijn om naar een
festival in islamitisch land te vliegen. 'Ze vragen zich af: kan ik daar wel
drinken?' Toch is de organisator optimistisch: de kosten zijn gedekt (dankzij
spaargeld en leningen bij vrienden) en met de lessen die ze hieruit trekken,
organiseren ze volgend jaar gewoon weer een nieuwe editie.

Gelukkig maar, want er gebeurt hier echt iets bijzonders. In Nederland en andere
Europese landen valt altijd op hoe wit de festivalbezoekers zijn (net als het
publiek van andere cultuuruitingen). Je moet zelf een kleurtje hebben om te
ervaren dat je ineens afsteekt tegen de massa. Het mooiste van Atlas is de
enorme variatie in bezoekers. Zelfs de Nederlanders zijn vaak een mix van
nationaliteiten. Er is niet één uniforme hipsterlook, maar verschillende
kledingstijlen, dansstijlen en accenten. Dat levert interessante discussies op,
natuurlijk mede gevoed door alle drugssoorten die ook hier gewoon in omloop zijn
(de breed glimlachende bewakers lijkt het niet te interesseren).

Wat het meest ontroert, is de trots waarmee de Marokkaanse Nederlanders op het
festival rondlopen. Khalil Ryahi omschrijft het als een 'homecoming' en een
'trip to the mother land'. Hier is de djellaba cool, in plaats van: oei, die is
vast geradicaliseerd. Hier kun je Arabisch spreken zonder boze blikken van Henk
en Ingrid. Op Atlas Electronic kunnen deze jongeren hun vrije, westerse moraal
en hun liefde voor feesten en dancemuziek moeiteloos verenigen met hun
kleurrijke culturele achtergrond. Zo zit Karim Mrabti bij het openingsconcert
met zijn hele familie op de tribune. Hier heeft hij een heel jaar naartoe
gewerkt. Dan fluistert zijn moeder tegen hem: 'Ik ben zo trots op je.'

---

Battle of the festivals

Naast Atlas Electronic werd afgelopen weekend ook een ander Nederlands festival
in het buitenland georganiseerd. Na succesvolle edities in Amsterdam
presenteerde Dekmantel in het Kroatische Tisno voor de eerste keer Selectors,
dat razendsnel was uitverkocht. De inmiddels inburgerde merknaam Dekmantel, een
line-up met grote Europese smaakmakers en relatief lage reiskosten naar Kroatië,
hebben de kaartverkoop van Atlas ongetwijfeld beïnvloed. Dat beide festivals in
precies hetzelfde weekend plaatsvonden, was een ongelukkige samenloop van
omstandigheden, zegt Steven Pieters van Atlas. 'Wel jammer, want qua muziek en
publiek vissen we toch een beetje in dezelfde vijver.'

Veel Nederlanders vragen zich af: kan ik daar wel drinken?

Ik was verbaasd dat er in Marrakech veel progressieve mensen zijn

Hier is de djellaba cool, in plaats van: oei, die is vast geradicaliseerd

Steven begon gelijk: dan gaan we dit zo en zo doen. Toen zeiden die gasten tegen
mij: Khalil, praat even met hem




Bekijk de oorspronkelijke pagina: , ,

LOAD-DATE: 5 September 2016

LANGUAGE: DUTCH; NEDERLANDS

GRAPHIC: Feesten op een mix van Nederlandse house en Arabische klanken.
Bezoekers van Atlas Electronic.
Optreden op het Red Light Radio-podium, met als tweede van rechts de
initiatiefnemer van het festival, Karim Mrabti (met zonnebril).
Het amfitheater van Villa Janna in de Palmeraie, nabij Marrakech, waar Atlas
Electronic plaatsvond.
Aan de waterpijp.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              101 of 200 DOCUMENTS



                                 de Volkskrant

                            2 september 2016 vrijdag

Personage

SECTION: V Opening; Blz. 2

LENGTH: 545 woorden



HIGHLIGHT: Inspirerende lessen van Michiel van Erp in DWDD. Eva Jinek en Ajouad
El Miloudi kunnen er hun voordeel mee doen.


Haro Kraak Tv-recensie


V's televisierecensententeam bestaat uit Julien Althuisius, Hanna Bervoets, Gidi
Heesakkers, Frank Heinen en, deze week, Haro Kraak.

Een gang met aan weerszijden een kamer. Links zoon op leeftijd. Rechts moeder,
nog verder op leeftijd, die het bed opmaakt. Of er regels zijn voor de zoon.
Nauwelijks, zegt zij. 'Eén regel: dat-ie niet dronken thuiskomt.' Soms slaapt
hij buiten de deur, maar of hij dan dronken is, weet ze niet.



'Nee hoor', zegt hij vanuit de belendende kamer.

Dit statische, gespleten beeld laat perfect zien waar deze scène over gaat: twee
werelden, langs elkaar heen levend, maar ook botsend, schurend. In de
verstilling zit het tragikomische waar Michiel van Erp in uitblinkt.

Wat een mooie, diepgravende uitzending was dat woensdag van De Wereld Draait
Door: een uur lang over het oeuvre van Van Erp, die documentaires maakte over
het koningshuis en MH17, maar vooral over gewone Nederlanders. Van Erp danst met
zijn observerende stijl op het smalle koord van empathie en voyeurisme.

Het was een college voor elke aspirerende tv- of documentairemaker. Laat je
personages wat dóén tijdens het gesprek, was één van de vele lessen. Ontregel
ze, zodat ze hun ingestudeerde praatje vergeten.

Het belangrijkste van een goede documentaire is waarschijnlijk het kiezen van
personages. 'In welk toneelstuk zitten ze?', vraagt researcher Mas van Putten
zichzelf af. Wat zijn hun motieven? Je moet niet de voorzitter interviewen, zei
Van Erp, maar de vicevoorzitter. 'Want die wil eigenlijk voorzitter worden.'

Twee tv-makers die ook zorgvuldig hun personages uitkiezen zijn Eva Jinek en
Ajouad El Miloudi (beiden KRO-NCRV). Donderdag bezocht Jinek de staat Arizona in
de tweede aflevering van De Verenigde Staten van Eva, waarin ze de ware aard van
de Amerikanen probeert te ontrafelen, maar ook wil weten of het land waar ze is
geboren nog bestaat.

Op het eerste oog zijn haar personages wat clichématig: de zwarte man zocht ze
op in een barbershop, de conservatieve witte Amerikaan in een squaredansclub, de
vrijheidslievende burger was een wapenfanaat of een 'prepper' (iemand die zich
voorbereidt op een ramp). Maar telkens wist ze deze mensen interessante
reflecties op hun land te ontlokken. Dat heeft ook te maken met de Amerikaanse
hartelijkheid, die Jinek zich kennelijk in haar jeugd eigen heeft gemaakt.

In de eerste aflevering van Ajouad: kaaskop of mocro, een zelfonderzoek naar de
Marokkaanse gemeenschap, sprak El Miloudi met Marokkaanse homo's, Marokkaanse
mannen met blonde Hollandse vrouwen, een duivelsuitdrijver, jonge moslima's en
zijn eigen vader. Opmerkelijk: keer op keer bleek hij conservatiever dan zijn
onderwerpen.

Beide programma's zijn veelbelovend, maar wringen op hetzelfde punt: de makers
zijn zelf ook een personage, maar geven zich er nog niet helemaal aan over. De
vraag is of ze het wel echt willen, zo'n egodocument, of dat het een manier is
de serie te verkopen.

Van Van Erp, die bijna nooit in beeld komt in zijn films, hoeven we geen egofilm
te verwachten, zei hij donderdag in de Volkskrant. Te saai, vindt hij zichzelf.
'Ik ben ook bang dat mensen zouden zeggen: wat een stom iemand.'

De makers zijn zelf ook een personage, maar geven zich er nog niet helemaal aan
over




Bekijk de oorspronkelijke pagina:

LOAD-DATE: 1 September 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              102 of 200 DOCUMENTS



                                 de Volkskrant

                            2 september 2016 vrijdag

Land der vergetenen omarmt AfD

BYLINE: VAN ONZE CORRESPONDENTE STERRE LINDHOUT

SECTION: Ten Eerste; Blz. 5

LENGTH: 1061 woorden



HIGHLIGHT: Grote kans dat de rechts-populistische AfD zondag de grootste partij
wordt van de Duitse deelstaat Mecklenburg-Voorpommeren. Het zou een klap in het
gezicht van Angela Merkel zijn.


Reportage Deelstaatverkiezingen Duitsland


Weinig is in de politiek zo belangrijk als het vinden van de juiste toon.
AfD-voorzitter Frauke Petry heeft hem gevonden, riep ze deze week triomfantelijk
in een microfoon. En prompt zong ze hem voor, arm in arm met collega Leif-Erik
Holm, AfD-voorzitter van de deelstaat Mecklenburg-Voorpommeren. Iedereen op de
Hafenplatz in Wismar zong mee, zonder enige zichtbare aarzeling: 'Eenheid en
recht en Vrij-hij-heid.' Het Duitse volkslied klonk over de roodbakstenen
pakhuizen uit de Hanzetijd, over de rimpelloze Oostzee daarachter, 'voor ons
Duitse vaderland.'



Zondag kiest de bevolking van Mecklenburg-Voorpommeren, Duitslands
noordoostelijke uithoek, een nieuw parlement. 'De CDU hebben we ingehaald, nu de
SPD nog - wir schaffen das', riep de lokale kandidaat die het voorprogramma van
Petry mocht verzorgen, een schalkse verwijzing naar 'de vrouw dit dit land
kapotmaakt', Angela Merkel dus.

Naast het podium wapperde een Duitse vlag zo groot dat de spreker bij een
zuchtje zeewind onzichtbaar werd. Gelukkig was het bijna windstil.

Een blik op dit tafereel volstaat om te zien hoe de AfD Duitsland de afgelopen
drie jaar heeft veranderd. Het volkslied zingen op straat in een politieke
context - in elke niet voetbalgerelateerde context - is voor de meeste Duitsers
nog steeds slikken. Want Duitsland, want het verleden, want bang voor
nationalisme.

'De AfD wordt zondag de grootste van het Noorden', begon ook Petry haar verhaal.
Grootspraak? Allerminst. Politicoloog Hajo Funke, wiens boek over de AfD
volgende week verschijnt, denkt dat de partij zondag aan het langste eind trekt.
In de laatste peilingen staat ze op 23 zetels, één voor op de CDU. De SPD is met
28 zetels nu nog groter, maar Funke gaat uit van een gordijnbonus van minstens
vijf procent voor de AfD, net als bij de deelstaatverkiezingen in Saksen-Anhalt
in maart, waar de partij uit het niets een kwart van de stemmen haalde.

Wordt de AfD zondag écht de grootste dan is dat opnieuw een afstraffing van
Merkels vluchtelingenpolitiek. Maar waarschijnlijk niet eentje waaruit Angela
Merkel consequenties aan zal verbinden.

Want MeckPomm, zoals de deelstaat in de volksmond heet, telt maar 1,6 miljoen
kiesgerechtigden, niet veel op een bevolking van 80 miljoen. En de helft daarvan
is gepensioneerd.

Toch zou winst van de AfD zowel voor Merkel en haar CDU als voor de SPD een
dreun zijn, een venijnige rechtse. Want hoe klein ook, de symbolische waarde van
MeckPomm is groot.

Het is de deelstaat met te weinig mensen en te veel ruimte. En die scheve
verhouding maakt dat je juist in MeckPomm zo goed ziet waar in het Duitsland van
Merkel de schoen wringt. Je ziet er de gevolgen van het lage geboortecijfer
gecombineerd met de braindrain die het Oost-Duitse platteland tergt:
verdwijnende basisscholen, ziekenhuizen en supermarkten.

Je ziet er de ouderenarmoede door de nog steeds lagere lonen - en dus pensioenen
- in het voormalige oosten. En je merkt in Mecklenburg-Voorpommeren hoe dicht
onder de oppervlakte van het alledaagse dat groot reservoir vol verongelijktheid
en wantrouwen ligt, wantrouwen in alles wat zich als de gevestigde orde
manifesteert.

MeckPomm is in Duitsland het land der vergetenen. En het zijn de vergetenen, of
zij die denken dat ze vergeten worden, die de nieuwe reactionaire krachten in
Europa vleugels geven.

Ook de AfD die hen een luisterend oor biedt en daarin geloofwaardig is omdat ze
nog nergens regeert, en dat ook voorlopig niet wil. Petry presenteert de AfD als
een partij van burgers en arbeiders die zich gedwongen zagen de politiek in te
gaan om de door 'beroepspolitici' gemaakte rommel op te ruimen - dat is het
geheim van de goede toon. 'Ik zie hier gewone burgers met gewone beroepen', zegt
Petry tegen de mensen in Wismar. 'Wat kan de SPD nog doen voor arbeiders? Alleen
wat ze altijd al hebben gedaan - hen verraden.' Die boodschap gaat erin als een
broodje Bismarckharing, de specialiteit aan de Oostzeekust.

Maar de opmerkingen die de grootste bijval oogsten zijn - niet verrassend - die
over het uitzetten van 'nepvluchtelingen', het door de AfD gewenste boerkaverbod
en het inmiddels gevleugelde 'De islam hoort niet bij Duitsland.'

In MeckPomm zijn erg weinig vluchtelingen, weinig immigranten sowieso. Maar er
zijn verhoudingsgewijs veel geweldsdelicten. Vorig weekend nog metselden
onbekenden 's nachts de ingang van een moskee dicht en dinsdag sloegen twee
dronken vrouwen op straat vluchtelingen in het gezicht, eveneens vrouwen.

Volgens Hajo Funke is er een hogere 'geweldsbereidheid' tegen buitenlanders
omdat MeckPomm de enige deelstaat is waar de neonazistische NPD in het parlement
zit, met drie zetels. Van die partij nemen Petry en Leif Erik Holm overigens
steeds afstand. De AfD is een democratische partij, zegt Petry in Wismar een
paar keer nadrukkelijk.

In de lagere regionen van de partij houdt niet iedereen zich precies aan die
lijn, zo blijkt tijdens een op het oog beschaafde AfD-koffieronde in hoofdstad
Schwerin. Thema: pensioenen. Er is taart, écht Duits plaatgebak met pruimen. En
de ster is Petra Federau een 46-jarige met een wespentaille, Dirndl, en een
grote melkwitte knot, vastgespeld met diamantjes.

Drie oudere stellen hangen aan haar lippen. 'Die mensen zijn toch geen échte
vluchtelingen, met een armanibloes en een iPhone', zegt een man wiens lippen van
woede wapperen als hij over buitenlanders praat.

'Ja, Ja', zegt Federau. En wat ik nog het ergste vind, het zijn allemaal mannen
alleen. Mannen die hun gezin gewoon in de steek hebben gelaten. Mijn man zou dat
nooit doen, zelfs niet als het echt oorlog was.'

Federau stond voor deze verkiezingen op de derde plaats, maar is naar onder
verschoven. Ze bleek te hebben verzwegen dat ze in het verleden een
escortservice runde die 'luxe prostituees' uitzond naar de Golfstaten.

De AfD schuift op naar rechts, blijkt uit een onderzoek dat vorige week
verscheen. Volgens Funke is de partij openlijker patriottistischer dan een jaar
geleden, en ook racistischer. Hij gebruikt het woord 'völkisch', stammend uit de
nazitijd.

'Uiteindelijk is ieder volk verantwoordelijk voor zichzelf', zei Petry in
Wismar. 'Wij Duitsers hebben niet de opdracht om de hele wereld te genezen.'

Petra Federau kandidaat van de AfD

Vluchtelingen zijn allemaal mannen alleen die hun gezin in de steek hebben
gelaten




Bekijk de oorspronkelijke pagina:

LOAD-DATE: 1 September 2016

LANGUAGE: DUTCH; NEDERLANDS

GRAPHIC: Petra Federau, kandidaat-parlementslid voor de AfD, tijdens een
bijeenkomst in Schwerin.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              103 of 200 DOCUMENTS



                                 de Volkskrant

                           1 september 2016 donderdag

Magnumfotograaf met een groot hart

BYLINE: ARNO HAIJTEMA

SECTION: Ten Eerste; Blz. 9

LENGTH: 570 woorden



HIGHLIGHT: Hij werd wereld-beroemd met zijn foto van het meisje met de bloem
tegenover een lange rij gewapende soldaten. Een typerend beeld voor Marc Riboud,
die in zijn historische reportages altijd oog hield voor het kleine.


Postuum Marc Riboud (1923-2016)


De agenda op de website van de dinsdag op 93-jarige leeftijd overleden Franse
fotograaf Marc Riboud weerspiegelt mooi zijn status en nog altijd voortdurende
importantie. Dezer dagen is zijn werk te zien op het belangrijkste festival voor
fotojournalistiek, in Perpignan. Half augustus verscheen zijn fotoboek over Cuba
onder Castro (met voorwoord van filmer Wim Wenders). En tot oktober exposeert
hij in Aken met zijn collega's van het fameuze fotoagentschap Magnum. Gelouterd
zwart-witfotograaf van de naoorlogse decennia, globetrotter die Cuba, China,
Vietnam, Amerika, Tibet, Nepal, Algerije en het eeuwig romantische Parijs
vereeuwigde: tot zijn dood stond Riboud in het brandpunt van de belangstelling.



Hij was een tijdgenoot van Henri Cartier-Bresson en Robert Capa, de oprichters
van het elite-agentschap Magnum in Parijs, waartoe de in Lyon geboren Riboud in
de jaren vijftig toetrad. Wat hij met hen deelde, behalve die beeldtaal in
zwart-wit, waren de grootse reportages van politieke opstanden, uit
crisisgebieden en voor de westerling nauwelijks bekende continenten, waar zij
met hun onopvallende Leica-camera monumentale foto's maakten. Riboud deelde met
Capa en Cartier-Bresson ook een humanistische visie, tot uitdrukking komend in
foto's waaruit grote warmte spreekt voor de gewone man, het kind, de poëzie van
het alledaagse. De vreugde over de Algerijnse onafhankelijkheid balt zich op
Ribouds foto's samen op het stralende gezicht van een jonge meid. Zegevierend
leunt ze op 2 juli 1962 uit het raam van een Renault Dauphine met een Algerijnse
vlag in de hand - een zinnebeeld van jeugdige hoop op een betere toekomst.

Zijn bekendste foto is waarschijnlijk die van een demonstrante die in 1967 bij
het Pentagon tegenover tot de tanden bewapende ordetroepen met een bloem
protesteert tegen de oorlog in Vietnam. Zijn meest romantische is die uit 1953
van een schilder die, ogenschijnlijk bijna dansend boven een peilloze diepte,
een draagbalk van de Eiffeltoren een likje verf geeft - een bedoeld of onbedoeld
eerbetoon aan Charlie Chaplin.

Riboud fotografeerde veelvuldig in de Sovjet-Unie, China onder Mao, Joegoslavië
onder Tito. Maar in plaats van de vermeende communistische verworvenheden te
fotograferen, richtte hij de lens liever op de onveranderlijke karakteristieken
van die landen. Een zwemmer die een zweefduik maakt vanaf de rotsen bij
Dubrovnik. Het ernstige gezicht van een Russisch jochie op school. Gymnasten
die, alweer als dansers, strekoefeningen doen in de sneeuw tegen de achtergrond
van de suikertaart van beton waarin de Universiteit van Moskou is gehuisvest.
Een soldaat op de rug gezien die uitkijkt over de besneeuwde Verboden Stad in
Peking. Er spreekt vertrouwen in de mensheid uit die foto's, alsof Riboud wilde
benadrukken dat de soort bestand is tegen de grillen van de geschiedenis, en
uiteindelijk sterker dan machthebbers die komen én gaan.

Uit 1956 stamt de foto van een munitiefabriekje in de Kohatpas in het
grensgebied van Afghanistan en Pakistan - ook toen al een gebied waar het
wapengeweld floreerde. Op Ribouds foto inspecteert een jongen, een kind nog, het
magazijn van een pistool. Hij staat symbool voor een toekomst van geweld die tot
op de dag van vandaag voortduurt. Maar door Ribouds ogen zie je ook een
geconcentreerd kind, ernstig, een oog opengesperd, een gaaf gezicht. Inderdaad,
ontwapenend.




Bekijk de oorspronkelijke pagina:

LOAD-DATE: 31 August 2016

LANGUAGE: DUTCH; NEDERLANDS

GRAPHIC: Een jonge vrouw protesttert in Wahsington met een bloem in de hand
tegen de oorlog in Vietnam (1967).
Een meisje hangt juichend uit een auto om de onafhankelijkheid van Algerije te
vieren (1962).
Een jongen inspecteert een wapen in een fabriekje in het grensgebied tussen
Pakistan en Afghanistan (1956).
Marc Riboud in 2009

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              104 of 200 DOCUMENTS



                                 de Volkskrant

                           31 augustus 2016 woensdag

Connectie van Van der Valk biedt op AC Restaurants

BYLINE: VAN ONZE VERSLAGGEVER GERARD REIJN

SECTION: Economie; Blz. 30

LENGTH: 675 woorden



HIGHLIGHT: Gr8 Investments, sterk gelieerd aan Van der Valk, wil de 'achterop
geraakte' wegrestaurants van AC en andere weghoreca kopen.


Bas van den Nieuwenhuijzen, zoon van zakenman Joep met diezelfde achternaam, wil
AC Restaurants plus een reeks aanverwante restaurants en hotels overnemen. Van
den Nieuwenhuijzens investeringsmaatschappij Gr8 Investments heeft een bod
uitgebracht op alle aandelen van Autogrill Nederland, waartoe AC Restaurants
behoort.



De aanstaande overname werd bekend gemaakt door Autogrill zelf, via een
persbericht op zijn site. Daarin wordt Gr8 Investments omschreven als 'een
maatschappij die gelieerd is aan de Nederlandse hotel- en restaurantgroep Van
der Valk'.

Die link met het Van der Valk-concern kan wel kloppen. Joep van den
Nieuwenhuijzen was getrouwd met Carlita, een telg uit het Van der Valk geslacht.
Van den Nieuwenhuijzen zelf kocht in 1999 op Aruba het resort Tierra del Sol,
waarvan Bas tot drie jaar geleden directeur was. Tegenover het Financieele
Dagblad bevestigt Bas van den Nieuwenhuijzen dat hij en zijn broer Bob, 'samen
met enkele andere familieleden', het bod op Autogrill Nederland hebben
uitgebracht. Of die 'andere familieleden' Van den Nieuwenhuijzen zijn of Van der
Valken, is niet duidelijk. Zowel Bas als Bob hebben nog steeds stevige
connecties met Van der Valk. Beiden zijn directeur van Van der Valk Investments,
en Bob is ook nog directeur van de Van der Valk-vestiging bij Hamburg. Van der
Valk is al sinds 1997 geen 'concern' meer, maar een groep zelfstandige
restaurants met een formule. En waarvan de meeste in handen zijn van Van der
Valken.

Autogrill schrijft in zijn persbericht niet hoeveel de Van den Nieuwenhuijzens
hebben geboden voor de Nederlandse restaurants, maar kennelijk vindt het bedrijf
het bod best goed. De ondernemingsraden en andere betrokkenen worden
geïnformeerd. Autogrill schrijft dat het nu de kans krijgt een bedrijfsonderdeel
te verkopen 'dat maar weinig synergie heeft met de andere activiteiten van de
groep en dat maar een beperkte winst en cashflow oplevert'.

Autogrill Nederland bestaat uit 18 locaties waarin restaurants van diverse
ketens zijn ondergebracht. AC Restaurants is de grootste van die ketens, met 14
vestigingen. Er zijn ook restaurant van Burger King, Autogrill, Domino's Pizza
en Starbucks. Het bedrijf is naar schatting enkele tientallen miljoenen euro's
waard. Vorig jaar boekte Autogrill Nederland een omzet van 32,9 miljoen euro en
een bruto winst (ebitda) van 2,8 miljoen.

Autogrill wil de beoogde opbrengst van de verkoop gebruiken om te investeren in
HMSHost, een bedrijf dat op vliegvelden winkels en restaurants exploiteert. Op
Schiphol boekt dat bedrijf nu al rond 100 miljoen euro omzet. Eind vorig jaar
nam HMSHost nog tien Burger King restaurants over van NS.

Volgens Jan Willem Grievink, directeur van het onderzoeksbureau Food Service
Instituut Nederland, is de toeschietelijkheid van Autogrill logisch. 'AC
Restaurants is achterop geraakt. Ze zouden er flink in moeten investeren om het
weer op orde te brengen, maar dan kun je het beter verkopen.' Volgens hem hebben
restaurants die faciliteiten bieden aan zakenreizigers, vergaderingen en voor
Jan Modaal een goede toekomst. Maar AC Restaurants had dat allemaal al niet
meer. 'In die restaurants zit al twintig jaar de klad.' Pogingen van Autogrill
om de zaken op te knappen, haalden onvoldoende uit.

Van der Valk is veruit de grootste partij wat betreft wegrestaurants. AC is ook
een grote. Andere ketens van belang zijn Hajé (drie vestigingen), Goudreinet
(vijf) en La Place (nog vier).

Autogrill is een Italiaans concern dat hotels en restaurants exploiteert langs
snelwegen, op vliegvelden en in treinstations. Het concern ontstond in de crisis
die Italië trof in 1974. Drie ketens van wegrestaurants werden overgenomen door
staatsonderneming IRI en werden bij elkaar gevoegd. Sinds 1997 heeft het bedrijf
een beursnotering in Milaan. De grootste aandeelhouder is de familie Benetton,
bekend van de kledingwinkels, met 60 procent van de aandelen. Voor Benetton is
dat interessant omdat de familie ook grote belangen heeft in Italiaanse tolwegen
en in luchthavenwinkels.




Bekijk de oorspronkelijke pagina:

LOAD-DATE: 30 August 2016

LANGUAGE: DUTCH; NEDERLANDS

GRAPHIC: Een AC Restaurant in Sevenum. 'De klad zit erin.'

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              105 of 200 DOCUMENTS



                                 de Volkskrant

                            29 augustus 2016 maandag

Vlekjes

BYLINE: SHEILA SITALSING

SECTION: Ten Eerste; Blz. 2

LENGTH: 534 woorden


Column

Het is verkiezingstijd, hoor ik allerwegen, en dat blijft het nog heel lang.
Gelukkig waren de kranten zo vriendelijk te waarschuwen dat behoedzaamheid is
geboden als er wordt aangebeld. Er zou zomaar een windjack met een rode roos
voor de deur kunnen staan. Voet tussen de deur, 'is er iets dat u zou willen van
ons in Den Haag?' 'Ja, laat ons met rust!'



Dat is dus wat de wetenschap bedoelt wanneer zij stelt dat het vakantiegevoel
doorgaans binnen een dag verdwenen is.

Tevens is het raadzaam markten en pleinen te mijden, want daar kan een politicus
rondlopen die lijdt aan 'een ongelooflijke drive om door te gaan'. Bij voorkeur
doorgaan als premier, want boven op de rots heb je het mooiste uitzicht, dat
weet iedereen in Den Haag, al zeggen ze allemaal braaf dat een zetel in de
Tweede Kamer 'natuurlijk het hoogste en eervolste is dat er bestaat'.

De mannen die dóór willen, de ene met de 'ongelooflijke drive' en de andere met
de rode rozen, hebben sorry gezegd - ook dat was nieuws, al was niet helemaal
duidelijk waarvoor en voor wie de excuses bedoeld waren.

Die met de ongelooflijke drive had zich laten influisteren dat hij wat vlekjes
uit het verleden moest wegwerken. In De Telegraaf ging hij omstandig in die
vlekjes wrijven: handen af van de hypotheekrenteaftrek, geen cent meer naar de
Grieken, neen, het waren onbesuisde uitspraken geweest, hij zou het nooit meer
zo doen.

Zelf waren we al die beloften allang vergeten, we hadden ze sowieso nooit
serieus genomen, wie dat wel doet is gek. De excuses leken dan ook eerder
bestemd voor de redactie van De Telegraaf, die wel onschuldig geloof had gehecht
aan de ernst van de beweringen en de beloftebreker vervolgens jarenlang heeft
achtervolgd met wrokkige koppen en doodsaanzeggingen van zijn kabinet.

In zijn ijver ging hij ook omstandig excuses aanbieden voor het niet inlossen
van de belofte dat de hardwerkende Nederlander duizend euro van hem zou krijgen
- zoals wel vaker had de lanterfantende Nederlander het nakijken. Dat was gek,
van die verontschuldigingen, want een paar maanden geleden had de minister van
Financiën nog uitgelegd dat die belofte wel degelijk is ingelost, allang zelfs,
'al gelooft niemand dat': iets met de arbeidskorting die de afgelopen jaren
verhoogd zou zijn met 'meer dan duizend euro'. Nu wilde de premier zelve alsnog
'volstrekt helder zijn' en bovendien 'klip en klaar': 'waar ik ongelooflijk van
baal is dat ik de belofte van die duizend euro niet heb kunnen houden.'

Thuis bleven we in opperste verwarring achter. Onzeker tastten we in onze
portemonnee. De fact checkers kunnen de komende anderhalve dag weer aan het
werk.

De man die met rozen van deur tot deur gaat wilde ook excuses aanbieden - hij
koos voor NRC Handelsblad en hij had iets goed te maken met zijn eigen
manschappen in de Tweede Kamerfractie. Die heeft hij namelijk naar eigen zeggen
'verwaarloosd'. Sociaal-democratische excuses zijn altijd wat masochistischer
van aard, dus volgenden er lange alinea's vol zelfkritiek, over mensen die
hebben geleden door zijn grote schuld.

Het was aandoenlijk, de ernst waarmee straatjes werden schoongeveegd. En
vermoeiend. Dit gaat nog duren tot maart 2017. Het wordt een zwaar halfjaar.

LOAD-DATE: 29 August 2016

LANGUAGE: DUTCH; NEDERLANDS

GRAPHIC: Sheila Sitalsing

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              106 of 200 DOCUMENTS



                                 de Volkskrant

                           27 augustus 2016 zaterdag

'Alleen een Turk kan de boel hier sussen'

BYLINE: DOOR LAURA DE JONG

SECTION: Opinie en Debat; Blz. 18, 19

LENGTH: 1720 woorden



HIGHLIGHT: Hij is een van de weinige onafhankelijk geesten in het Turkije-debat.
Romancier en columnist van het Algemeen Dagblad Özcan Akyol (32) over Erdogan,
Gülen en hoe het ook hier zo mis kon gaan met de Turkse Nederlanders.

U bent uitgepraat als het over Turkije gaat. Wordt u bedreigd?

'Bijna dagelijks krijg ik berichten van Turkse Nederlanders, waarin staat: 'Ik
heb je aangemeld bij de kliklijn, ik hoop dat je wordt opgehangen, we gaan je in
de fik steken.' Het is in mijn geval vreemd want ik hang geen partij aan en ben
niet religieus dus ze kunnen mij niet framen als een gülenist.'

Durft u nog naar Turkije?

'Ik weet dat ik een groot risico neem, maar ik zou wel gaan. Al is het alleen om
te ontdekken of het daar voor mij veilig is. Ik vind oprecht niet dat ik iets
verkeerd doe. Mijn stukken zijn kritisch maar anders dan mensen die zichzelf
columnist noemen, ben ik niet van terminologie als 'geitenneuker' of 'pedofiel'.
Ik probeer op een genuanceerde manier uit te leggen wat er gebeurt. Toch worden
Turkse Nederlanders boos als ik zeg dat Erdogan een islamiseringsagenda heeft.
Terwijl dat gewoon een constatering is.'

Moet je in Turkije voor een goede maatschappelijke positie, je bij een beweging
aansluiten?

'Ja, onpartijdigheid of neutraliteit zoals wij die kennen, bestaat daar niet.
Bijna iedereen in de Turkse samenleving hoort ergens bij, ook in Nederland.'

Waarom geldt dat niet voor u?

'Mijn ouders leefden vrij geïsoleerd en hebben nooit aansluiting gevonden, we
gingen ook niet naar de moskee. Maar de belangrijkste reden is dat ik mij
oprecht Nederlander voel. Ik ben geïnteresseerd in wat er in Turkije gebeurt,
maar meer niet. Ik gun Turkije het allerbeste, mijn toekomst ligt hier.'

Heeft deze houding te maken met uw alevitische achtergrond?

'Mijn grootouders zijn van oorsprong alevieten - een Turkse liberale minderheid
van ongeveer twintig miljoen mensen - maar ik heb er weinig van meegekregen.
Mensen maken een denkfout door ervan uit te gaan dat de Turkse samenleving
homogeen is. Dat is niet zo. In alle lagen van de samenleving is de polarisatie
aanwezig.

'Toen ik 18 jaar was had ik in Rijssen een soennitische vriendin, maar zij moest
na tweeënhalf jaar de verkering uitmaken omdat zij van haar ouders niet met een
alevitische jongen mocht omgaan. Daarom is het voor mij niet verbazingwekkend
dat het ook in Nederland zo uit de hand loopt. Wij denken: dat is een
Turkenbuurt, maar onderling is zo'n buurt verdeeld. Zo gaan Erdogan-aanhangers
ook hier niet meer naar bedrijven van gülenisten.'

Over Gülen-aanhangers wordt gezegd dat ze van buiten liberaal lijken maar
binnenskamers streng in de leer zijn. Is het een schimmige beweging?

'Het is geen onschuldige padvindersclub. Het is ondoorzichtig; je weet niet wie
erbij hoort. Ze zijn latent aanwezig, maar dominant. Gülen heeft een agenda: de
islamisering van de staat en mondjesmaat afrekenen met het seculiere liberale
idee.

'Hij oefent een ongezonde manier van macht uit door dit niet via de normale
parlementaire route te bewerkstelligen, maar via het onderwijs. In Nederland
verwachten wij ook dat rechters onafhankelijk zijn en niet allemaal bij de
vrijmetselaars horen die een agenda hebben waar wij niets van afweten.

'Gülenisten zijn hoogopgeleid, hebben goede banen. Heel anders dan de achterban
van Erdogan die bestaat uit eenvoudige plattelanders, mensen die decennialang
zijn genegeerd door de seculiere overheid. Tot 15 juli, tot de coup, bezochten
zij dezelfde moskeeën. Ook in Nederland. Alleen had een deel van hen het
gülenisme ernaast.'

Kent u gülenisten?

'Net zoals je niet zegt: ik ben antroposoof, zeg je ook niet: ik ben gülenist.
Maar je herkent ze, aan het uiterlijk, hoe ze zijn gekapt, de manier van praten.
Iemand als ik zou nooit worden geaccepteerd door de gülenisten omdat ik uit een
ander milieu kom en niet religieus ben.'

U schreef in een column 'de buitenlandse afkeer van Erdogan is zo groot geworden
dat ons zicht wordt vertroebeld'. Oordelen we te hard over hem?

'Erdogan schendt de mensenrechten en belemmert de persvrijheid, maar we moeten
niet uit het oog verliezen dat hij een moeilijk land heeft om te regeren. Hij
heeft te maken met IS-terroristen, met Koerden die terreur-daden plegen; dat hij
paranoïde wordt en overtrokken reageert moet je in die context zien. We hebben
zo duidelijk stelling genomen tegen Erdogan dat zijn tegenstanders - de Koerden
en de gülenisten - in de publieke opinie de good guys zijn. Dat is te zwart-wit
gedacht.'

In 2015 stemde 70 procent van de Turkse Nederlanders op de AKP van Erdogan. Hoe
verklaart u zijn populariteit?

'Hij is de leider van de gewone man. De mensen die in de jaren zestig naar
Nederland zijn gekomen, waren eenvoudige mensen van het platteland zoals mijn
ouders die allebei kinderen waren van boeren. Ze hebben zich, anders dan de
Turken in Turkije, niet doorontwikkeld, maar zich ijzerenheinig vastgehouden aan
het oude, uit angst de Turkse identiteit te verliezen.'

Er wordt gesuggereerd dat juist het Nederlandse racistische klimaat hen in die
hoek heeft gedreven.

'Dan moet je eerst kijken hoe het racistische klimaat is ontstaan. Als je je
afzondert en afzet, is het niet raar dat mensen gaan twijfelen aan je
loyaliteit. Als je op een brug in Rotterdam met een paar honderd man staat te
scanderen dat Erdogan jouw leider is, dan moet je de volgende dag niet klagen
dat je je tweederangsburger voelt, want dat is iets wat je zelf in stand houdt.


'Wel had de overheid meer kunnen investeren in de integratie. Het beleid was
jarenlang gericht op het behouden van de eigen cultuur en identiteit. Als
6-jarig jongentje moest ik op de basisschool verplicht een uur per week Turkse
les volgen terwijl ik op dat moment een taalachterstand had. De omgekeerde
wereld als je wilt dat kinderen hier een toekomst opbouwen. Maar uiteindelijk
ben je zelf verantwoordelijk voor je lot. Je moet je leven zelf zo inrichten dat
je volop mee kunt doen.'

Er is te lang gedacht dat het wel goed zat met de integratie van de Turken omdat
ze vergeleken met andere minderheden laag scoren in de criminaliteitscijfers?

'Het is tekenend hoe Nederland met minderheden omgaat: als je er geen last van
hebt, hoef je er niet in te investeren. In het begin zat er geen gedachte
achter, behalve: wij zijn fatsoenlijke tolerante mensen en we laten minderheden
zijn wie ze willen zijn. Later, in de jaren negentig, is er een nieuwe dynamiek
ontstaan: mensen onderhouden om er electoraal beter van te worden. Linkse
partijen zijn daar een klassiek voorbeeld van. Onlangs nog stak een
GroenLinks-gemeenteraadslid uit Gorinchem openlijk de loftrompet over Erdogan,
maar hij mag gewoon blijven zitten. Partijen willen er zelf beter van worden
door iemand met kleur op de lijst te hebben. Opportunisme is dus ook een
factor.'

Is die band tussen linkse partijen en Turks-Nederlandse politici die Erdogan
steunen nog houdbaar nu de AKP steeds autoritairder wordt?

'Het was al eerder onhoudbaar. Een partij als GroenLinks en de AKP komen op
bijna geen enkel punt overeen. Het is bijna lachwekkend. Of je dit als politieke
schizofrenie, een identiteitscrisis of opportunisme moet beschouwen, weet ik
niet. Wel vraag ik me af: hoe hebben linkse partijen zo hun ogen kunnen sluiten?
Hoe is het mogelijk dat de jongens van DENK zich jarenlang binnen de PvdA hebben
kunnen opwerken en dat niemand heeft gevraagd: waar ligt jouw sympathie in
Turkije? Je vraagt er alleen niet naar als je bang bent voor het antwoord.
Voorkeursstemmen en elan wegen blijkbaar zwaarder.'

Je kunt de Nederlandse politiek toch niet één op één vergelijken met die in
Turkije?

'Als je weet dat iemand een leider aanhangt die journalisten opsluit, voor de
doodstaf pleit, vraag ik me af of je zo iemand op de lijst moet zetten.'

Wordt Denk onderschat?

'Ja, ze kunnen twee of drie zetels pakken, als ze onderling geen ruzie krijgen.
Ze spreken een grote groep mensen aan die het zat is te worden gediscrimineerd
en anderzijds door partijen te worden gebruikt als lokvee voor de achterban. De
tijd van het allochtoontje dat volledig afhankelijk is van de meester is
voorbij.'

Hoe ziet u de rol van moskeeën? Zijn de imams loopjongens van Erdogan?

'Loopjongens is niet het juiste woord maar zij vertegenwoordigen de ideologie
van Erdogan. Het zijn geen spionnen, zoals ik ergens las, dat is overtrokken
taal. Het is een hechte groep die geld krijgt vanuit de hoek van Erdogan,
tegelijkertijd zijn zij ook een moreel kompas voor veel mensen.

'Als het om Turkije gaat, zijn mensen vaak bang voor de religie, maar het
nationalisme is gevaarlijker. Turken zien zichzelf als het uitverkoren volk. De
leus van Turkije is niet voor niets: Ne mutlu Türküm diyene! Vrij vertaald: wat
ben ik gelukkig dat ik kan zeggen dat ik Turk ben. Turken voelen zich verheven.
Mensen in mijn omgeving geloven dat Erdogan het nieuwe Ottomaanse rijk kan
stichten. Dat verklaart ook waarom hij sinds deze week ingrijpt in Syrië: hij
wil niet dat de Koerden daar een eigen staat kunnen stichten.'

Hoe nu verder met de Turkse gemeenschap in Nederland?

'Ik geloof niet dat zij luisteren naar Kamerleden als Pieter Omtzigt, Han ten
Broeke of Sjoerd Sjoerdsma, die ik constant in de media hoor roepen dat de
Turkse gemeenschap rustig moet doen.

'In de ideale situatie - dit willen Nederlanders niet horen - zou iemand vanuit
de Turkse overheid moeten komen om hier de boel te sussen. Het proces van je
eigen Turken zo opleiden dat ze beseffen dat ze Nederlander zijn, duurt lang.
Die kansen zijn gemist de afgelopen decennia. De dialoog moet dus worden gezocht
met Turkse instellingen met gezag en autoriteit. Toen er in de Marokkaanse
gemeenschap in Ede eens onlusten waren, kwam daar de Marokkaanse consul om te
bemiddelen. Zo'n constructie is ook in de Turkse gemeenschap het enige dat
effectief is.'

De Turkse consul heeft de boel juist verder lopen ophitsen.

'Ik weet het, toch moeten we blijven communiceren met mensen met gezag. Ook al
maken ze deel uit van de regering-Erdogan, hopelijk handelen ze verstandig. Deze
week bewees Sander Dekker in een uitzending van Pauw dat hij het contact met de
Turkse samenleving volledig kwijt is. Daar heb je dus niets aan.'

Verwachten we niet te veel? Moeten we niet zeggen: dit is het, verder lukt het
niet met de integratie.

'Je moet je er niet bij neerleggen. Een aantal generaties is verloren maar ik
hoop dat de overheid bijvoorbeeld bij de Syriërs die nu hier komen, leert van
wat er mis is gegaan bij de Turken. Ze moeten meedoen, niet blijven hangen en
beseffen dat ze Nederlander moeten worden.'




Bekijk de oorspronkelijke pagina: ,

LOAD-DATE: 26 August 2016

LANGUAGE: DUTCH; NEDERLANDS

GRAPHIC: Özcan Akyol

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              107 of 200 DOCUMENTS



                                 de Volkskrant

                            26 augustus 2016 vrijdag

Wilders houdt het kort: alle azc's dicht

BYLINE: VAN ONZE VERSLAGGEVER, RAOUL DU PRÉ

SECTION: Ten Eerste; Blz. 2

LENGTH: 348 woorden


Geert Wilders gaat de verkiezingscampagne in met de belofte dat alle moskeeën,
alle islamitische scholen en alle asielzoekerscentra worden gesloten als de PVV
het voor het zeggen krijgt. Alle voorlopige verblijfsvergunningen die de
afgelopen tijd aan asielzoekers zijn gegeven, worden ingetrokken. Voorts moet
Nederland 'weer onafhankelijk' worden. 'Dus uit de EU.'



Wilders' PVV, in alle peilingen sinds enige tijd de grootste partij, heeft al
jaren een voorliefde voor bondige programma's. Met het
'concept-verkiezingsprogramma' dat de partijleider donderdagavond publiceerde
lijkt hij van plan een Haags record te vestigen: het past op één A4'tje,
inclusief de financiële doorrekening.

Het programma verwerpt op elk front het beleid van het kabinet-Rutte II en
draait enkele grote bezuinigingen terug. De AOW-leeftijd gaat terug naar 65
(zoals ook seniorenpartij 50Plus wil), het eigen risico in de zorg wordt
afgeschaft, de bezuinigingen op de thuiszorg en de ouderenzorg worden
teruggedraaid, de huren gaan omlaag evenals de inkomstenbelasting. De
motorrijtuigenbelasting wordt gehalveerd.

De benodigde miljarden wint de PVV door het schrappen van de publieke omroep en
alle subsidies aan 'ontwikkelingshulp, windmolens, kunst, innovatie, enz.',
zoals het programma meldt. Ook rekent Wilders een opbrengst van 7,2 miljard euro
voor het 'de-islamiseren van Nederland', al wordt die berekening niet
onderbouwd.

De meeste punten horen al jaren tot het PVV-gedachtegoed, zoals het pleidooi
voor een koranverbod en een ban op hoofddoekjes in publieke functies. 'In plaats
van het financieren van de hele wereld en de mensen die we hier niet willen,
geven we het geld uit aan de gewone Nederlander', vat Wilders samen. Desgevraagd
liet hij donderdagavond weten dat het niet zijn bedoeling is het programma de
komende tijd nog veel verder uit te breiden of van context te voorzien.
'Misschien nog een subtitel erbij, maar met dit A4 wordt Nederland weer van
ons.'

Eerder deze week presenteerde 50Plus als eerste zijn verkiezingsprogramma.
Vandaag volgt D66.




Bekijk de oorspronkelijke pagina: ,

LOAD-DATE: 25 August 2016

LANGUAGE: DUTCH; NEDERLANDS

GRAPHIC: Geert Wilders weet het PVV-programma dit jaar tot een A4'tje te
beperken.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              108 of 200 DOCUMENTS



                                 de Volkskrant

                           25 augustus 2016 donderdag

Aziatische Nederlanders zien zichzelf niet terug

BYLINE: REZA KARTOSEN-WONG

SECTION: Opinie en Debat; Blz. 17

LENGTH: 776 woorden



HIGHLIGHT: In de Nederlandse film- en televisieproducties zijn vrijwel geen
Aziatische Nederlanders te zien.


Stereotypering


Naar aanleiding van enkele opvallende gevallen van 'whitewashing' en
'yellowface' hebben Nederlandse media de afgelopen maanden verschillende keren
bericht over Hollywood en de gebrekkige representatie van personen van
Aziatische afkomst.

Floortje Smit geeft (V, 11 augustus) een beknopt overzicht van de meest recente
'Aziatische' controverses in Hollywood. Het is goed dat Nederlandse media
hierover berichten. Het zou vervolgens ook aanleiding moeten zijn om een
kritische blik te werpen op de representatie van Aziatische Nederlanders in
Nederlandse film- en televisieproducties. Nederland doet het wat dat betreft
namelijk slechter dan de VS.



In Hollywoodproducties is inderdaad sprake van ondervertegenwoordiging en
stereotiepe afbeeldingen van personen van Aziatische afkomst. Maar er is ook
verbetering zichtbaar. Populaire televisieseries als Master of None (Netflix) en
Fresh Off the Boat (ABC) bevatten niet-stereotiepe Aziatisch Amerikaanse
hoofdpersonages. Hetzelfde geldt voor grote filmproducties als The Fast and the
Furious-reeks, Star Trek en het onlangs aangekondigde Ocean's 8, de all-female
spin-off van Ocean's Eleven.

In Nederlandse mainstream film- en televisieproducties zijn nog steeds vrijwel
geen (herkenbare) Aziatische Nederlanders te zien. Wanneer zij wel te zien zijn,
dan vooral in stereotiepe rollen zoals de welbekende slecht Nederlands sprekende
restauranteigenaar. Dit stereotype vormt ook de basis voor de tenenkrommende
wijze waarop de Chinees Nederlandse 'meneer Cheung' - een van de meest zichtbare
Aziatische Nederlanders op de Nederlandse televisie - wordt ingezet en neergezet
als de Chinese 'Ander' in het spelprogramma Ik hou van Holland.

Positieve uitzonderingen zijn schaars. Kortgeleden was de Chinees Nederlandse
Jennifer de Jong nog te zien in een aflevering van De wereld rond in 6 stappen,
maar verder dateren de weinige positieve representaties van Aziatische
Nederlanders van enkele jaren geleden. Het betreft dan bijvoorbeeld het Indische
familieverhaal Ver van familie (2008) en Het paard van Sinterklaas (2005),
waarin hoofdpersonage Winky een meisje van Chinese afkomst is. Goed nieuws is
wel dat het Nederlands Filmfonds onlangs bijna 2 miljoen euro heeft toegekend
aan de Moluks Nederlandse filmmaker Jim Taihuttu voor de productie van zijn film
De Oost over de Indonesische onafhankelijkheidsstrijd.

Nederlandse film- en televisieproducenten lijken over het algemeen nauwelijks
gemotiveerd of zelfs maar geïnteresseerd om de situatie te verbeteren. Zij
onderkennen het belang van 'realistischere' representaties van Aziatische
Nederlanders (en andere niet-witte Nederlanders) niet.

Echter, wanneer Aziatische Nederlanders in Nederlandse films en televisieseries
stereotiep worden afgebeeld en hun 'anders-zijn' wordt benadrukt, kan dat bij
kijkers het idee versterken dat Aziatische Nederlanders geen 'echte'
Nederlanders zijn. Dit legitimeert uiteindelijk het behandelen van Aziatische
Nederlanders als 'de Ander', eventueel culminerend in racistische beledigingen
en andere vormen van sociale en culturele uitsluiting.

Voor mijn promotieonderzoek heb ik gekeken naar jonge Aziatische Nederlanders en
hun consumptie van film en televisie. Deze in Nederland geboren en/of getogen
Aziatische Nederlanders keren zich nadrukkelijk af van Nederlandse film- en
televisieproducties. Dat is mede het gevolg van het gebrek aan niet-stereotiepe
representaties van Aziatische Nederlanders waar zij zich mee kunnen
identificeren: zij zien zichzelf niet terug in Nederlandse film en televisie.
Dat bevestigt voor hen het idee dat zij door witte Nederlanders niet worden
gezien als 'echte' Nederlanders. Uiteindelijk kan dit leiden tot verminderde
identificatie met de Nederlandse populaire cultuur en de Nederlandse cultuur in
het algemeen.

Overheid en samenleving hameren op het belang van sociale cohesie en het belang
om je als etnische minderheid vooral Nederlands te voelen. Een gedeelde
Nederlandse identiteit is daarvoor onmisbaar. Meer niet-stereotiepe
representaties van Aziatische Nederlanders in Nederlandse film- en
televisieproducties helpen daarbij. Die zorgen ervoor dat Aziatische
Nederlanders worden gezien als 'gewone' Nederlanders.

Tegelijkertijd zullen die onder Nederlanders van Aziatische afkomst leiden tot
sterkere identificatie met Nederlandse (populaire) cultuur en sterkere gevoelens
van inclusie en 'belonging'. En passant wordt zo het kijkerspubliek voor
Nederlandse film- en televisieproducties vergroot - een win-winsituatie voor
iedereen dus, inclusief de producenten.

We zien alleen de slecht Nederlands sprekende restauranteigenaar




Bekijk de oorspronkelijke pagina:

LOAD-DATE: 24 August 2016

LANGUAGE: DUTCH; NEDERLANDS

GRAPHIC: Schrijver en hoofdrolspeler Aziz Ansari van de Netflix-televisieserie
Master of None.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              109 of 200 DOCUMENTS



                                 de Volkskrant

                           24 augustus 2016 woensdag

Wit onbehagen

BYLINE: HELEEN MEES

SECTION: Opinie en Debat; Blz. 21

LENGTH: 764 woorden


Een nieuw onderzoek van onderzoeksbureau Gallup heeft verwarring gezaaid over de
drijfveren van Trump-kiezers. Volgens het onderzoek zijn mensen die een positief
beeld hebben van Donald Trump niet onevenredig zwaar getroffen door
internationale handel en immigratie in vergelijking met mensen die een negatief
beeld van de Republikeinse presidentskandidaat hebben. De resultaten laten zien
dat de aanhangers van Trump, gemiddeld genomen, geen lager inkomen hebben dan
andere Amerikanen en dat ze ook niet meer kans lopen om werkloos te worden.



Deskundigen waren er als de kippen bij om te betogen dat het succes van Trump
vooral het resultaat is van witte, racistische rancune. 'Economische angst is
niet een goede indicator voor wie wel of niet een Trump supporter is', zei
econoom en New York Times-columnist Paul Krugman.

Volgens Vox-commentator Matt Yglesias voorspelt racistische vijandelijkheid wie
een aanhanger van Trump is. Daarom zijn vooral witte nationalisten enthousiast
over Trumps belofte Amerika weer 'veilig' te maken en steunt 99 procent van de
zwarte Amerikanen Clinton.

Toch is de werkelijkheid gecompliceerder dan Krugman en Iglesias suggereren.
Trump-supporters zijn weliswaar zelf financieel niet bovengemiddeld zwaar
getroffen door de globalisering, ze wonen wel in gebieden die door
de-industrialisatie geraakt zijn. Het zijn blue-collar workers die niet zelf in
de fabrieken werken, maar in beroepen als elektricien en loodgieter die
ongevoelig zijn voor offshoring. Het is met de-industrialisatie hetzelfde als
met vergrijzing. Die laatste vormt niet zozeer een probleem voor degenen die
overleden zijn, maar voor degenen die achterblijven en de teloorgang zien.

Daar komt bij dat sinds China's toetreding tot de Wereldhandelsorganisatie (WTO)
in 2001 het inkomen van het gemiddelde Amerikaanse huishouden met meer dan 10
procent is gedaald. Zelfs als je niet bovengemiddeld zwaar bent getroffen door
globalisering, ben je er toch fors op achteruitgegaan. Het is daarom niet zo gek
dat volgens een recente peiling van Pew Center een duidelijke meerderheid van de
witte Amerikanen vindt dat het leven de afgelopen vijftig jaar slechter is
geworden 'voor mensen zoals jij'. Tweederde van alle Amerikanen vindt dat het de
verkeerde kant opgaat met het land.

Clintons overwegend optimistische boodschap voor de toekomst van Amerika zal
niet bij al deze kiezers resoneren. Zo indringend als ze afgelopen februari in
Harlem sprak over het systematisch racisme dat zwarte Amerikanen dagelijks aan
den lijve ondervinden, zo vlak en plichtmatig was haar speech voor
fabrieksarbeiders in Michigan twee weken geleden. Deze staat heeft erg te lijden
gehad onder het verdwijnen van fabrieksbanen, maar net als in haar speech
tijdens de Democratische conventie refereerde Clinton slechts plichtmatig aan
China en de toegenomen inkomensongelijkheid.

Hans Wansink schreef (O&D, 14 augustus) dat de kloof tussen burgers en de
politiek voortvloeit uit de ongelijke mogelijkheden die burgers hebben om deel
te nemen aan het politieke proces. Nergens is dat beter te zien dan hier in de
VS. Feitelijk wordt zo een klasse van tweederangsburgers gecreëerd, aldus
Wansink.

Een onschuldiger verklaring voor de kloof tussen burgers en de politiek is de
volgende. Soms neemt de politiek besluiten waarvan ze de gevolgen niet goed kan
overzien, zoals China's toetreding tot de WTO.

Toen de belangrijkste besluitvorming plaatsvond, stonden de meeste kiezers
onverschillig tegenover het onderwerp. De antiglobalisten die protesteerden in
Genua en Seattle vormden slechts een marginale groep.

Maar dat wil niet zeggen dat de politieke elite destijds botweg haar zin heeft
doorgedrukt ten koste van de gewone burger. Integendeel. China's toetreding was
het resultaat van het idealisme en de zweem van zelfgenoegzaamheid waarmee het
Westen na de val van de Berlijnse muur behept was.

Net als met de invoering van de euro pakte het in werkelijkheid anders uit.
Waarom kost het Hillary Clinton zoveel moeite om ronduit toe te geven dat
China's toetreding tot de WTO Amerika veel banen heeft gekost en dat daardoor
het inkomen van het gemiddelde Amerikaanse huishouden is gedaald en de
bedrijfswinsten zijn gestegen?

Als ze dat wel zou doen, zou ze het witte onbehagen tenminste erkennen.
Bovendien zou ze een steviger basis hebben voor haar pleidooi voor
inkomensherverdeling.

In de politiek is het net als in het echte leven: shit happens (a lot). En net
als in het echte leven gaat er niet zozeer om hoe het heeft kunnen gebeuren,
maar bovenal hoe je ermee omgaat.




Bekijk de oorspronkelijke pagina:

LOAD-DATE: 23 August 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              110 of 200 DOCUMENTS



                                 de Volkskrant

                           24 augustus 2016 woensdag

'Ook burgers slachtoffer van WikiLeaks'

BYLINE: AP

SECTION: Ten Eerste; Blz. 12

LENGTH: 178 woorden


Klokkenluiderssite

WikiLeaks, opgericht door Julian Assange, maakt met het openbaren van
overheidsgeheimen ook onschuldige slachtoffers. Onder hen zijn kinderen,
slachtoffers van seksueel misbruik en mensen met psychische aandoeningen, blijkt
uit onderzoek van persbureau AP. De klokkenluiderssite heeft afgelopen jaar
onder meer de medische dossiers onthuld van talloze gewone burgers. Van
honderden mensen verschenen gevoelige financiële, familie- of
identiteitsgegevens op internet. In twee gevallen gaf WikiLeaks de namen prijs
van tieners die het slachtoffer waren geworden van verkrachting. Van een
Saoediër die was opgepakt omdat hij homoseksueel zou maakte WikiLeaks naam,
adres en telefoonnummer bekend. Omdat in Saoedi-Arabië de doodstraf staat op
homoseksualiteit bracht dat de man in levensgevaar. Ook Saoedische
huwelijkscertificaten liggen dankzij WikiLeaks op de digitale snelweg. In die
documenten worden onder meer de maagdelijkheid van de bruid en de vruchtbaarheid
van de bruidegom - of het ontbreken daarvan - uitgemeten.




Bekijk de oorspronkelijke pagina:

LOAD-DATE: 23 August 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              111 of 200 DOCUMENTS



                                 de Volkskrant

                            19 augustus 2016 vrijdag

Idioot zijn is oké

BYLINE: DOOR PABLO CABENDA

SECTION: V Opening; Blz. 10, 11

LENGTH: 1453 woorden



HIGHLIGHT: De onuitstaanbare maar o zo grappige manager David Brent uit The
Office is terug, met een Netflixfilm en een rockalbum. V sprak zijn bedenker
Ricky Gervais over de kunst van de hilarische faux pas.


Televisie - INTERVIEW RICKY GERVAIS


'Het zijn niet per se slechte nummers. Het is alleen nogal ongepast om te zingen
over het oppikken van chicks, cruisend door Amerika, als je een 55-jarige Britse
tamponvertegenwoordiger bent.' Dan weer dat aanstekelijke, bijna hysterische
gekraai. Ricky Gervais (55) lacht graag om zijn eigen grappen. Niet op die
voldane manier van mensen die zichzelf grijnzend feliciteren met een goede
vondst. Bij Gervais is het uitbundig en gul, vrij van enig zelfbewustzijn. De
komiek lacht om zijn grappen alsof ze van iemand anders zijn.



Het is dezelfde lach als die van David Brent, de hoofdpersoon uit de Britse
comedyserie The Office en die tamponvertegenwoordiger waarnaar Gervais verwijst.
The Office (2001-2003), dat als mockumentary het dagelijkse wel en wee op een
Brits kantoor behandelde, was het kindje van Gervais en schrijver-acteur Stephen
Merchant. Het werd een megahit van de BBC, wereldwijd. The Office werd in
tachtig landen uitgezonden en kreeg in 2005 zelfs een Amerikaanse versie.
Gervais zelf speelde in de serie 's werelds meest onaangepaste kantoorbaas,
David Brent. Brent vindt zichzelf een verfijnde renaissanceman; voor zijn
directe omgeving is hij een narcistische, onuitstaanbare kantoorhumorist zonder
enig benul van sociale codes.

Of zoals Gervais hem duidt in het kantoor van zijn platenlabel in Londen: 'Diep
van binnen is hij oké. Maar hij is ook het type man dat bijvoorbeeld een kamer
vol onbekenden inloopt en heel graag wil dat de iedereen meteen weet dat hij
geen racist is. Uiteindelijk bekent hij vanuit het niets, tegen de enige zwarte
man aanwezig, dat hij Sidney Poitier de beste acteur aller tijden vindt. Hij
belichaamt een typische benauwdheid van de witte middenklasse.'

Gervais heeft Brent weer in het leven geroepen voor de Netflixfilm en het album
David Brent: Life On The Road. Dertien jaar later heeft manager from hell Brent
het papierbedrijf Wernham Hogg verlaten, is vertegenwoordiger geworden in
hygiënische producten en probeert een carrière van de grond te krijgen als
popster. Hij heeft een eigen band, Foregone Conclusion ('Uitgemaakte Zaak') en
gaat drie weken op tournee.

Ja, de film is net als The Office een hoorn des overvloeds aan genante
situaties. Brent, als ongekroonde koning van de hilarische faux pas, trekt
moeiteloos de kromming van je tenen door naar je mondhoeken. Met een feilloos
talent voor het verkeerde woord roept hij telkens weer een ongemakkelijke stilte
op, die bij de kijker resulteert in plaatsvervangende schaamte en oplost in een
gefluisterd 'O mijn God', gevolgd door aanhoudend gegrinnik.

Om het project helemaal af te maken is vanaf vandaag ook het album David Brent:
Life On the Road uit, met daarop nummers die Brent met zijn band in de film op
de podia speelt. Titels en songteksten zijn helemaal des Brents. Geforceerd
politiek correct als hij zich afficheert als de geëngageerde songwriter - Please
Don't Make Fun Of The Disableds of Native American: 'They called you savages,
they called you bad. But the scalping thing was only when you got real mad.'
('Ze noemden jullie wilden, ze noemden jullie slecht. Maar dat gescalpeer was
alleen als jullie echt boos werden.') Dat alles genesteld in een knus bedje van
opgewarmde rockclichés.

Het is de glorieuze terugkeer van de sociale brekebeen. Dat terwijl Brents
herrijzenis op film en plaat eigenijk een toevallige is. Nadat Gervais speciaal
voor het liefdadigheidsproject Comic Relief in 2013 als Brent het nummer
Equality Street had opgenomen, leek het hem leuk om als vervolg in die rol en
met extra nummers een liveconcert te geven. 'We deden een show in een
filmzaaltje en er waren nog 100 duizend verzoeken voor kaartjes. Ik had bijna
medelijden met echte bandjes, hahaha. Het publiek ging uit zijn dak. Ik wist dat
ik iets te pakken had. Er was nog vraag naar antiheld David Brent.'

Gervais werd weer gegrepen door het beroemdste en meeste geliefde personage dat
hij heeft gecreëerd en begon voor zichzelf te beredeneren hoe Brent in de
situatie van popster terecht zou kunnen zijn gekomen. 'Brent kennende moesten de
muzikanten wel sessiemuzikanten zijn die nog geen borrel met hem zouden willen
drinken; personeel dat hij uit zijn eigen zak betaalde. Maar hoe dan? Ik besloot
dat hij zijn pensioengeld verbraste in een laatste wanhopige gooi naar
onsterfelijkheid als popster. Dat was de kiem, het achtergrondverhaal van de
film.'

In twee jaar had hij het project voor elkaar. De liedjes waren er al. Sommige
hadden zelfs al hun opwachting gemaakt in The Office.

Gervais: 'Voor de rest moesten het songs zijn die Brent briljant vindt, waar wij
als luisteraar om kunnen lachen maar die tegelijkertijd op eigen benen kunnen
staan, zonder de film. Ze moesten, ook als je ze niet ironisch beluisterde,
overeind blijven.'

Met genoeg popclichés die ze herkenbaar en geloofwaardig maken als liedjes van
Brent, maar niet zoveel dat het doodslaat en meerdere keren beluisteren
onmogelijk wordt?

Gervais: 'Precies! Brent handelt in clichés. Hij steelt van anderen en denkt dan
dat hij degene is die het verzonnen heeft.'

Meest tragikomisch is wel het nummer Life On The Road. De titel verwijst naar
het sex, drugs and rock-'n-roll-bestaan van de band op tournee, terwijl Brent
eigenlijk zijn geestdodende leven bezingt als reizende vertegenwoordiger van
hygiënische producten. Steden met een mythische bijklank als New York en Los
Angeles zijn vervangen door Ipswich en Widnes, slaapstadjes waar een Britse
grauwsluier overheen hangt. En dat dan gezongen met een Mick-Jaggersneer.

De verwijzingen naar het muzikale en tekstuele vocabulaire van wereldberoemde
rockacts zijn overduidelijk. Ooh La La klinkt als classic rock gedragen door een
akoestische gitaar à la Tom Petty. Spaceman heeft iets Bowie-esk, het
over-de-topfeestummer Thank Fuck it's Friday lijkt een Stonesniemendalletje en
Freeway of Love noemt hij Rolling Stones meets Oasis meets John Cougar
Mellencamp meets Bruce Springsteen. 'Al zou Mick Jagger nooit zingen over zijn
zondagse bezoek aan de stomerij.'

Weer dat uitbundige Gervais-gegrinnik.

'Dat aanschuren tegen stereotiepe rocksongs was heel bewust. Het is de typerende
fout die mensen maken die wanhopig op zoek zijn naar instantroem. Iedereen
probeert in te spelen op een trend of wil iemand anders zijn. Voor mij is dat
ook de boodschap in de hele Brent-sage, zowel The Office als deze film en plaat:
Wees jezelf!'

Daarmee is Life On The Road voor Gervais ook op een andere manier een vervolg op
The Office. 'Dat was mijn versie van al die gedramatiseerde documentaires die
toen heel populair werden. Ze waren het bewijs dat ook Jan Modaal zijn fifteen
minutes of fame kon krijgen. Nu, vijftien jaar later, is de uit de hand gelopen.
Iedereen op tv eist de roem op als een soort recht. Tv-shows als X-Factor,
Britain's Got Talent en The Apprentice spelen daar handig op in. En net als al
die deelnemers aan die shows vertelt Brent zichzelf de leugen dat roem zijn
redding zal zijn. Maar televisie is wreed en de kijkers thuis zitten echt niet
te wachten op winnaars. Ze willen je zien falen.'

Dat is misschien de interessantste paradox aan het personage David Brent. Hoewel
de man een onuitstaanbare kwal is die je in werkelijkheid zo snel mogelijk zou
ontvrienden, blijf je begaan met hem als fictief personage en kies je zelfs
partij voor hem.

'Dat komt simpelweg doordat we onszelf in hem herkennen. Iedereen heeft een
beetje David Brent in zich. Iedereen wil dat van hem of haar wordt gehouden,
alleen gaan we daar niet zo wanhopig mee om. Als Brent zichzelf onsterfelijk
belachelijk maakt, denken we in ons achterhoofd: 'Poeh, gelukkig ben ik niet zo
erg als hij.' Maar we zijn allemaal idioten en dat is oké. Bij David Brent ligt
het alleen iets meer aan de oppervlakte. Hij belichaamt onze worsteling. Hij
gaat keer op keer op zijn bek, opdat wij het niet hoeven doen.'

Ricky Gervais stoot weer een salvo onbedaarlijke hahaha's uit. Hij lacht om
zichzelf en ook een beetje om de mensheid.


David Brent: Life On The Road is vanaf vandaag (19/8) te zien op Netflix. Het
album komt ook vandaag uit

---

Merkstift

De band die Ricky Gervais begeleidt in de film David Brent: Life On The Road was
eerst de begeleidingsband van Andy Burrows, voormalig drummer van de Britse
groep Razorlight, die in 2009 solo ging. Gervais en Burrows ontmoetten elkaar in
een Britse talkshow, waar Burrows een groot fan van Gervais bleek. Daarop
schreef die met een merkstift op Burrows' arm dat er nog dvd's verkrijgbaar
waren van Extras, Gervais' andere comedy: bijzonder geval van sluikreclame.

David Brent belichaamt onze worsteling. Hij gaat keer op keer op zijn bek, opdat
wij het niet hoeven doen




Bekijk de oorspronkelijke pagina: ,

LOAD-DATE: 18 August 2016

LANGUAGE: DUTCH; NEDERLANDS

GRAPHIC: Ricky Gervais als David Brent

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              112 of 200 DOCUMENTS



                                 de Volkskrant

                           13 augustus 2016 zaterdag

Oneerlijkheid schuilt in elke democratie

BYLINE: HANS WANSINK

SECTION: Opinie en Debat; Blz. 26, 27

LENGTH: 1916 woorden



HIGHLIGHT: De ongelijkheid van invloed die je in alle democratieën tegenkomt,
maakt gewone burgers tot tweederangsburgers, betoogt de Amerikaanse politiek
filosoof Jeffrey Green.


Om het begrip democratie hangt een geur van heiligheid, het is onze civiele
religie. Menselijke waardigheid veronderstelt dat we onszelf besturen. Alleen op
die manier ontkomen we aan de willekeur van koningen, aristocraten, dictators en
veldheren. Het idee van een vrij en gelijk burgerschap is de morele kern van
onze liberale democratie.



Maar zelfs in de meest ontwikkelde en verlichte democratieën zal dit ideaal van
vrij en gelijk burgerschap nooit door iedereen als zodanig worden ervaren. Over
elke democratie hangt onvermijdelijk een 'schaduw van oneerlijkheid', zoals de
Amerikaanse politiek filosoof Jeffrey Green het in zijn net verschenen boek The
Shadow of Unfairness formuleert. De verwachtingen die het democratisch ideaal
van vrij en gelijk burgerschap opwekt, kunnen nooit worden ingelost, betoogt
Green. Hij noemt drie hoofdredenen.

In de eerste plaats verdeelt de logica van de collectieve besluitvorming
liberale democratieën - en de politieke organisaties daarbinnen - tussen leiders
en volgers. De hedendaagse samenlevingen leveren miljoenen meer burgers op dan
dat er posities zijn waarin actief politiek leiderschap kan worden uitgeoefend.


De gewone burgers kunnen dan ook niet anders dan zichzelf zien als op grote
afstand staande van de macht. Alleen door zich te organiseren in een grote groep
van gelijkgezinden, kunnen gewone burgers de gang van zaken beïnvloeden. Maar
omdat er altijd mensen zijn die zich weten te ontworstelen aan deze beperkingen
en er wel in slagen in de buurt van de macht te komen, ervaart de gewone burger
de ongelijke verdeling van macht en invloed als een 'schaduw van oneerlijkheid'.


Vervolgens worden in een goed functionerende democratie de actieve politieke
leiders geacht beslissingen te nemen en beleid uit te voeren dat ten dienste
staat van de belangen, voorkeuren en waarden van het grotere, passieve,
electoraat. Maar het is onmogelijk om met zekerheid vast te stellen of en in
welke mate de democratische staat haar burgers adequaat vertegenwoordigt.

Representatie - een politieke praktijk waarin de keuzen en behoeften van de
burgers gewetensvol worden gerespecteerd en omgezet in beleid - is een
veronderstelling die nooit afdoende geverifieerd kan worden. We kunnen immers
niet meten wat het effect is van de publieke opinie op het beleid - een publieke
opinie die trouwens mede door de bestuurders zelf wordt vormgegeven.

Geen mening

Daar komt nog bij dat veel gewone burgers niet eens een mening hebben over veel
onderwerpen, dus inzake die kwesties niet vertegenwoordigd kunnen worden.
Bovendien beschikken de politieke leiders in de hoogste echelons over de ruimte
om de publieke opinie, als die wél duidelijk is, naast zich neer te leggen.

De onbepaaldheid van de volksvertegenwoordiging impliceert dat gewone burgers
hun leiders nooit kunnen zien als alleen maar dienaren van de publieke zaak,
maar hen altijd ook beschouwen als dragers van buitensporig grote macht, die
zich onttrekken aan volledige verantwoording. Zo roept ook de gemankeerde
representatie een gevoel van oneerlijkheid op.

Ten derde veronderstelt het democratisch ideaal dat de sociaal-economische
status van een burger geen invloed mag hebben op zijn mogelijkheden om deel te
nemen aan het politieke proces. Maar ook deze ambitie kan nooit worden
waargemaakt. Zelfs bij gelijke talenten en motivatie hebben burgers met
verschillende maatschappelijke achtergronden niet dezelfde kans om politieke
ambten te bekleden of verkiezingen te beïnvloeden. Omdat een zekere mate van
plutocratie het politieke bedrijf in zelfs de meest egalitaire democratieën
karakteriseert, is ook dat een bron waaruit gevoelens van oneerlijkheid opkomen.


Tweederangsburgerschap

De conclusie die Jeffrey Green uit de ongelijke verdeling van macht en invloed
trekt, is dat gewoon burgerschap in feite tweederangsburgerschap is. De jaloezie
van deze tweederangsburgers ten opzichte van meest bevoorrechte leden van de
maatschappij, met name de superrijken, acht Green dan ook redelijk. Deze
plutocratenklasse mag wat hem betreft een speciale 'economische' behandeling (in
de vorm van extra belastingheffing) krijgen om excessieve ongelijkheid tegen te
gaan.

De verontwaardiging, die als gevolg van de 'schaduw van oneerlijkheid' bij de
tweederangsburger kan oplaaien, ontslaat hem wat Green betreft van het braaf
volgen van de democratische spelregels inzake beschaafde beraadslagingen. Zoals
Machiavelli, de grondlegger van de moderne politieke filosofie, zijn vorst in
sommige omstandigheden toestond te liegen, bedriegen, stelen en doden om zijn
verantwoordelijkheden jegens de staat effectief uit te oefenen, zo mag de
tweederangsburger op een vulgaire, abrupte, ongearticuleerde manier uiting geven
aan zijn frustraties en verlangens.

Als het volk al zijn stem laat horen, dan is dat op een vaak irrationele en niet
al te goed geïnformeerde manier. De uitingen zijn vaak vaag en tegenstrijdig.
Het ontbreekt de meesten van ons zowel aan interesse als aan de capaciteiten om
in de volle breedte politieke vraagstukken te beoordelen en daarover een besluit
te nemen. Welke afweging tussen belangen gemaakt moet worden, moeten de
volksvertegenwoordigers maar zelf uitvinden. Dat de stem van het volk in het
beleid vertaald kan worden, is een democratische fictie.

'Die partij spreekt mijn taal'

Recent onderzoek bevestigt de analyse van Green. De meeste inwoners van
democratische landen interesseren zich weinig voor politiek en zijn niet op de
hoogte van de details van zelfs de meest hoogoplopende kwesties en debatten. Ze
hebben geen duidelijk beeld van de standpunten van de politieke partijen en
stemmen zelfs vaak op kandidaten die er op essentiële punten andere opvattingen
op na houden dan zij zelf.

Over het algemeen identificeren mensen zich met hun etnische groep, hun ras, hun
beroepsgroep, hun godsdienst of levensovertuiging - en is hun partijkeuze
hiervan een afgeleide. In 2014 en 2015 verkozen 98 procent van de districten met
een Afro-Amerikaanse meerderheid zwarte vertegenwoordigers in het Amerikaanse
Huis van Afgevaardigden. Van de districten met een overwegend blanke bevolking
kozen slechts 5 procent zwarte afgevaardigden.

Zelfs de meest geïnformeerde burgers hebben de neiging standpunten van hun
partij over te nemen als hun eigen standpunt; zij zijn dus meer een spiegel van
hun partij dan omgekeerd. Loyaliteit aan groepen waaraan men zijn of haar
identiteit ontleent en aan de partij 'die mijn taal spreekt' is het
belangrijkste motief voor de stemkeuze. Beoordeling van het programma en
evaluatie van het gevoerde beleid spelen een ondergeschikte rol.

De kiezers geven daarbij prioriteit aan de groepsidentiteit die op een bepaald
moment voor hen het zwaarst weegt. In de jaren tachtig en negentig veranderden
in de VS de standpunten van de Republikeinse en de Democratische partij inzake
abortus. Dat was reden voor de helft van de Republikeinse vrouwen die voor
abortus waren om over te stappen naar de Democratische partij. Voor hen was
abortus dus een zeer beladen, identiteitsbepalende kwestie.

Bij de mannen trad een ander mechanisme op. Ruim de helft van de Democratische
mannen die in 1982 tegen abortus waren, volgden het standpunt van hun partij en
werden in 1997 voorstander.

Naar eigen geweten

De praktijk van de representatieve democratie is dus problematisch vanwege het
gebrek aan betekenisvolle communicatie tussen de massa van de kiezers en de
kleine groep volksvertegenwoordigers en bestuurders. De politicus krijgt een
mandaat voor een periode van een jaar of vier, waarin hij naar eigen geweten de
belangen van kiezers kan behartigen en compromissen kan sluiten met
andersdenkenden.

Uiteraard wordt hij geacht voortdurend in contact te staan met degenen die hem
hebben afgevaardigd en hun zorgen en opvattingen te respecteren. Maar nadat hij
gekozen is, wordt het kompas van de volksvertegenwoordiger niet gevormd door de
opvattingen van zijn kiezers, maar door zijn eigen opvattingen: door wat hij
zelf redelijk vindt en door wat hij acceptabel vindt in de opvattingen van zijn
politieke en ideologische tegenstanders als basis voor een compromis (dat wil
zeggen: samenwerking met behoud van verschil van opvatting).

Omdat hij na vier jaar oog in oog staat met zijn kiezers om zich te
verantwoorden voor zijn optreden in het parlement, zou je verwachten dat de
opvattingen van zijn kiezers een belangrijk ingrediënt zijn in zijn
besluitvorming.

Maar anno 2016 lijkt het er meer op dat de staatsburger en zijn
vertegenwoordiger in compleet verschillende werelden leven en nauwelijks
geïnteresseerd lijken in wat de ander aan het doen is. Het resultaat is een
toenemende politieke onverschilligheid bij de kiezers en een politieke praktijk
die geen boodschap meer heeft aan hun verlangens.

Niet alleen populisten, maar ook overheidsbureaucratieën zijn in dit gat van de
representatieve democratie gesprongen. Bureaucraten bepalen in de westerse
democratieën de politieke agenda's, zij initiëren de besluitvormingsprocedures,
voeren die door tot het point of no return en nemen dan de uitvoering van het
beleid voor hun rekening. Parlementen doen vandaag de dag weinig anders dan
bekrachtigen wat hun door de bureaucratie wordt voorgeschoteld.

De volksvertegenwoordigers en de politieke partijen bemiddelen niet langer
tussen de kiezers en het bestuur, zodat de staat en de kiezers op een grote
afstand van elkaar komen te staan en van elkaar vervreemd raken. Het gevolg is
een verandering van het karakter van verkiezingen.

Niet langer staan de strijd tussen politieke ideologieën en de samenstelling van
de volksvertegenwoordiging centraal, maar geeft de kiezer een keer in de vier
jaar zijn oordeel, een ongekwalificeerd ja of nee, over het recente optreden van
de staat, ongeacht de ideologische herkomst van die acties.

Zo'n uitspraak van de kiezers is voor allerlei uitleg vatbaar. De nationale
verkiezingen leiden weliswaar tot een wisseling van de wacht in de regering,
maar - bij gebrek aan een heldere opdracht van de kiezer - niet tot een heldere
nieuwe politieke agenda.

De mythe van de actieve burger

In een eerdere studie, The Eyes of the People uit 2010, heeft Jeffrey Green al
afgerekend met de mythe van de actief aan de democratie deelnemende burger. Een
grote groep maakt geen gebruik van zijn stemrecht en zoekt ook geen andere wegen
om meningen en belangen onder de aandacht van de volksvertegenwoordigers te
brengen.

In een massademocratie is de 'mondige, participerende burger' voor de meesten
een onhaalbaar ideaal. Zij beleven de politiek passief: door te kijken naar het
optreden van politici in de media. Om de kiezers de kans te geven een goede
beoordeling te maken van (het karakter van) de politieke leiders vindt Green het
van groot belang dat zij bekeken kunnen worden in situaties die ze zelf niet
kunnen regisseren: tijdens live uitgezonden open persconferenties en spontane
debatten.

'Candor' (oprechtheid), is dan ook volgens Jeffrey Green de belangrijkste deugd
voor politici van de 21ste eeuw.

Jeffrey Edward Green (42) doceert politieke theorie aan de universiteit van
Pennsylvania. Hij heeft zich aanvankelijk gespecialiseerd in antieke politieke
filosofie, maar schrijft nu over de staat van de hedendaagse democratie. Zijn
eerste boek, The Eyes of the People, werd bekroond door de

American Political Science Association. Zijn nieuwe boek, The Shadow of
Unfairness: A Plebeian Theory of Liberal Democracy, is in juli verschenen bij
Oxford University Press.




Bekijk de oorspronkelijke pagina: ,

LOAD-DATE: 12 August 2016

LANGUAGE: DUTCH; NEDERLANDS

GRAPHIC: Geert Wilders knuffelt een fan in Almere. De relatie tussen politici en
kiezers wordt meer door affectie bepaald dan door het programma.
Jeffrey Green

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              113 of 200 DOCUMENTS



                                 de Volkskrant

                            12 augustus 2016 vrijdag

Altijd onderweg naar de dood

BYLINE: DOOR SAKIR KHADER EN ANNEKE STOFFELEN

SECTION: Ten Eerste; Blz. 4, 5

LENGTH: 1458 woorden



HIGHLIGHT: Ondanks de aangekondigde gevechtspauze blijven de bommen op Aleppo
vallen. Voor slachtoffers is er vaak maar een redding: de White Helmets. Wie
zijn zij?


White Helmets


Twaalf stoere kerels zitten om een tafel in een appartement in een buitenwijk
van het Oost-Turkse Gaziantep. Vraag: hoe gaan ze die gedoneerde auto's en
bulldozers straks de Turks-Syrische grens over krijgen? De één is eigenlijk
leraar Engels, een ander werkte eerder als elektromonteur. Nu is het opgraven
van gewonden hun specialiteit.



Welkom bij de White Helmets, de vrijwilligersorganisatie die gewone Syriërs
opleidt om na elk bombardement zo veel mogelijk gewonde landgenoten onder het
puin vandaan te graven en naar ziekenhuizen te vervoeren. Volgens hun eigen
tellingen hebben zij in drie jaar tijd 56 duizend zielen voor de dood behoed.

In de zware slag om Aleppo die op dit moment wordt gestreden, zijn de
vrijwilligers van de White Helmets vaak de enige hoop van de slachtoffers die na
bombardementen brandwonden oplopen of onder brokstukken terechtkomen. De Syrian
Civil Defense, zoals de officiële naam van de White Helmets luidt, telt zo'n
drieduizend reddingswerkers - gewone burgers, die door de organisatie zelf zijn
getraind in onder meer EHBO.

In december doneerde Nederland 4 miljoen euro voor onder meer het opleiden van
vrijwilligers. Volgens minister Koenders van Buitenlandse Zaken zijn deze
'helden die een lichtpuntje vormen in de verder zo complexe en duistere
situatie' een voorbeeld van 'het goede in de mens'.

In het Turkse Gaziantep, net over de Syrische grens, komen regioleiders
maandelijks bij elkaar voor een strategische vergadering. De White Helmets
houden hier kantoor in een voormalige woning in een non-descript flatgebouw in
een buitenwijk. De locatie is geheim - je weet maar nooit wie het op hen heeft
gemunt. 'Onze uitvalsbases zijn nu ook al doelwit voor gerichte aanslagen van
het regime', zegt directeur Raed al Saleh (39). In het voorjaar kwamen door een
raket op een White Helmets-locatie in Aleppo vijf van zijn mensen om het leven.
De White Helmets raakten in totaal al 131 reddingswerkers kwijt door instortend
puin en aanslagen.

Verkoold

Na de vergadering wil Al Saleh wel vertellen hoe hij er in 2013 toe kwam de
White Helmets op te richten. Zijn kalende hoofd staat vermoeid en zijn stem
klinkt monotoon, alsof hij elk moment in slaap kan vallen. 'Mijn leven is een
warboel momenteel', verklaart hij. Hij vliegt van hot naar her om zijn mensen
aan te sturen, nieuwe donaties binnen te halen, strategisch overleg te voeren.

Al Saleh komt uit Jisr ash-Shugur, een stadje in het noordwesten van Syrië, waar
hij werkte als verkoper van elektronica. Toen de revolutie in 2011 op stoom
kwam, ging ook hij de straat op om te demonstreren tegen het totalitaire regime.
Die protesten werden beantwoord met heftige aanvallen en later een bezetting
door het regeringsleger. Net als veel landgenoten vluchtte Al Saleh naar
Turkije. 'Ik begon te werken in het vluchtelingenkamp', zegt hij. 'Ik deelde
voedsel en kleding uit.' Later, toen de rebellen zijn provincie weer in handen
kregen, keerde hij terug om hulp te verlenen in Syrië, op het platteland van
Idlib, waar nauwelijks medische zorg beschikbaar was. 'We vervoerden de zwaarst
gewonden naar Turkse ziekenhuizen. De eerste locatie van de Syrian Civil Defense
begonnen we in Yakoubiya, een christelijk dorpje. Later kwamen er meerdere
centra bij.'

Een van de meest dramatische momenten die Al Saleh zich uit die beginperiode
herinnert, was op de dag van het offerfeest in 2013, toen 's ochtends op een
drukke markt in Darkoush een autobom afging. 'Ik stond voor een ingestorte
supermarkt te schreeuwen: is hier nog iemand? Er reageerde niemand. Maar ik
voelde dat er nog iemand moest zijn. We zijn gaan zoeken. Op een gegeven moment
vonden we een kind van een jaar of 6, zijn lichaam helemaal verkoold. Dat beeld,
dat is het ergste wat ik ooit heb gezien.'

'We stonden die dag alleen maar lichaamsdelen te verzamelen, leek het wel. Er
waren amper auto's of ambulances om gewonden te vervoeren, daardoor zijn veel
mensen onnodig overleden. Ik was na dat incident een beetje overspannen. Mijn
taak moet meer zijn dan alleen maar lichaamsdelen bij elkaar rapen, dacht ik.'

Training

Later ontstaat er contact met soortgelijke groepen vrijwillige reddingswerkers
in de regio van Aleppo. 'We waren allemaal met hetzelfde bezig, maar niemand
kende elkaar', zegt Al Saleh. 'In 2014 hebben we besloten er één organisatie van
te maken, met als streven in elke provincie een afdeling. Omdat ik al ervaring
had met hulpverleningswerk in Turkije, werd ik gekozen tot hoofd van de
organisatie.'

Intussen zijn de White Helmets beter toegerust voor hun werk en krijgen ze
donaties uit heel de wereld. Het jaarbudget ligt rond de 50 miljoen euro.

'We hebben een goede naam opgebouwd, veel Syriërs willen bij ons horen', zegt Al
Saleh. 'Maar we kunnen niet meer mensen aannemen dan dat we opleidingsplekken
hebben.'

Niet iedereen kan zich bij de White Helmets aansluiten. Je moet gezond zijn en
tussen de 18 en 30 jaar. 'En we eisen dat je niet aangesloten bent bij een van
de gewapende partijen in het conflict', zegt Al Saleh. 'De White Helmets zijn
neutraal. Wij helpen iedereen. We hebben ook weleens een Afghaanse huurling van
het regime onder het puin vandaan gehaald. Die brengen we ook naar het
ziekenhuis.'

Toch is niet iedereen van die neutraliteit overtuigd. Aanhangers van het
Syrische regime beschuldigen de White Helmets van banden met terroristische
groeperingen als Jabhat Fatah al-Sham (voorheen Al Nusra). Op sociale media
worden foto's gedeeld van White Helmets die wapens zouden dragen. De speculaties
werden nog eens stevig aangewakkerd toen oprichter Al Saleh in april om
onduidelijke redenen de toegang tot de VS werd geweigerd. Hij was nota bene
uitgenodigd om in Washington een humanitaire prijs in ontvangst te komen nemen,
maar werd teruggestuurd naar Turkije.

'Het regime heeft vanaf het begin geprobeerd de naam van de Syrische revolutie
te schaden', zegt Al Saleh. 'Deze beschuldigingen zijn een voorbeeld daarvan. Ik
denk dat mensen die deze beweringen doen niet kunnen uitstaan dat we succesvol
zijn in wat we doen. Dat ze ons daarom zwart willen maken.'

Hij wijst op de vitrinekast in het kantoor, waarin allerlei humanitaire
onderscheidingen staan die de White Helmets ontvingen. 'Assad heeft gezegd dat
wij terroristen zijn. Die prijzen laten zien dat hij internationaal niet serieus
wordt genomen.' De organisatie is voorgedragen voor de Nobelprijs voor de Vrede
van 2016.

Hoop

In het appartementencomplex in Gaziantep pakken de regioleiders hun tassen in,
klaar om weer de grens over te steken naar Syrië, terug de oorlog in. Ammar
Salmo (31), een vriendelijke reus in witte linnen blouse die een locatie in
Aleppo coördineert, heeft daarover weer een moeilijke discussie moeten voeren
met zijn vrouw. Zij verblijft met hun twee kinderen (2 en 1 jaar) in Turkije.
'Ze vraagt steeds: je zit hier veilig, waarom ga je terug?'

Toch, hij kan zijn landgenoten niet achterlaten. Hij frommelt met zijn zakdoek
als hij vertelt over het jongetje dat hij aantrof na een bominslag, levend
verbrand. 'Later kwam ik zijn moeder tegen die haar zoon zocht. Ik kon haar het
nieuws gewoon niet vertellen. Ik wist dat haar zoon in een van de lijkzakken
zat, maar ik heb haar verteld dat ze naar het ziekenhuis moest gaan, dat hij
daar misschien was.'

Salmo vertelt dat hij soms amper kan eten. 'Geestelijk doet alles pijn. Het
enige dat helpt is de onderlinge vriendschap. We zijn altijd onderweg naar de
dood, maar we zijn één.'

Hij zou zijn reddingswerkers graag psychologische begeleiding willen geven, zegt
directeur Al Saleh, maar daarvoor is er nu geen geld en geen tijd. 'Het is
zwaar, telkens weer die lichaamsdelen zien. Toch vind je in het werk ook weer de
kracht om door te gaan. Vorige week hebben jongens in Aleppo na een dag van
graven en nog meer graven, een jongetje van één levend onder het puin vandaan
gehaald. Dat geeft hoop. Ondanks alle moeilijkheden is er altijd die kans dat je
leven vindt tussen de dood. Dat is onze motivatie om door te gaan.'





Chloorgas ingezet

Op een wijk in het Oost-Aleppo is woensdagavond volgens artsen en lokale bronnen
een aanval met chloorgas uitgevoerd. Een moeder en twee kinderen van vijf en
twaalf kwamen om het leven en zeker 55 mensen raakten gewond. Boven de wijk
zouden vier vatenbommen zijn afgeworpen, waarvan één gevuld met gifgas. Volgens
het doorgaans betrouwbare Syrische Observatorium voor de Mensenrechten werden de
vatenbommen afgeworpen door het Syrische regime. Het regime ontkende donderdag
erachter te zitten. Eerder kondigde Rusland een gevechtspauze aan, maar volgens
lokale bronnen was daar donderdagochtend nog niets van te merken.

White Helmets zijn neutraal, wij helpen iedereen

Ik wist dat haar zoon in een van de lijkzakken zat




Bekijk de oorspronkelijke pagina: ,

LOAD-DATE: 11 August 2016

LANGUAGE: DUTCH; NEDERLANDS

GRAPHIC: Reddingswerkers van White Helmets halen begin vorige maand in Aleppo de
lichamen van kinderen uit de resten van een gebombardeerd gebouw.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              114 of 200 DOCUMENTS



                                 de Volkskrant

                           10 augustus 2016 woensdag

De verloren zoon is terug op het oude nest voor 105 miljoen

BYLINE: VAN ONZE VERSLAGGEVER WILLEM VISSERS

SECTION: Sport; Blz. 31

LENGTH: 744 woorden



HIGHLIGHT: De recordtransfer lonkte al de hele zomer en kwam dinsdag rond: Paul
Pogba gaat voor 105 miljoen euro van Juventus naar Manchester United.


De duurste voetballer aller tijden, Paul Pogba, kostte evenveel als een drieluik
van de vroegere schilder Francis Bacon in 2013, destijds het duurste kunstwerk
ooit geveild; 105 miljoen euro. Pogba is min of meer openbaar 'kunstbezit', het
schilderij hangt bij een Amerikaanse mevrouw thuis. De vraag is derhalve: wat is
duur?



De recordtransfer lonkte al de hele zomer en kwam dinsdag rond: Paul Pogba van
Juventus naar Manchester United. Voor een onsje minder dan verwacht, doch voor
een slordige 105 miljoen euro.

En voor dat in veler ogen absurde bedrag schaamt de club zich geenszins. De
website van Manchester United vroeg Pogba wat hij ervan vindt dat hij de duurste
speler van de wereld is, duurder dan Bale en Ronaldo: 'Ik denk niet aan dat
bedrag. Ik denk aan het veld. Ik wil de beste zijn en prijzen winnen.'

Pogba vertrok vier jaar geleden als 19-jarige van United, waar hij als jongeling
weinig speeltijd kreeg, naar Juventus. De 23-jarige Franse international van
ouders uit Guinee keert dus terug en toonde zich euforisch. 'Het is alsof ik
thuis ben na een vakantie. Het is mijn bestemming. Mijn moeder had me al verteld
dat dit eens zou gebeuren.'

Eens, in 1998, toen Jaap Stam voor 16 miljoen euro verhuisde van PSV naar
Manchester United, sprak de Kampenaar zijn verbazing uit over dat bedrag. Hij
had gelezen over een winkelcentrum in Zwolle dat ongeveer even duur was. Stam
won een seizoen later drie prijzen met Manchester United, waaronder de eerste
Champions League in 31 jaar. Hij hielp mee de naam van United te verspreiden
over de wereld. Misschien was hij zijn geld dubbel en dwars waard.

De tijden in het voetbal veranderen rap, met name door exorbitante bedragen in
Engeland uit tv-rechten. Juventus kon spits Higuaí­n voor ruim 90 miljoen kopen
van Napoli, omdat het wist dat de transfer van Pogba aanstaande was. Napoli op
zijn beurt betaalde 32 miljoen voor Milik aan Ajax. Ajax loert nu nog op een
spits, al is Ajax zuinig met zijn miljoenen.

Nu kost Pogba 105 miljoen, evenveel als drie jaar geleden bij veilinghuis
Christie's werd betaald voor een drieluik dat de Brit Francis Bacon in 1969
schilderde voor een vriend: Drie studies van Lucien Freud. Dat bedrag was toen
een veilingrecord. Waar het drieluik hangt? Na maanden speurwerk schreef The New
York Times dat Elaine Wynn eigenares is, met haar voormalige echtgenoot
medeoprichter van een keten van casino's. In april dit jaar zei Wynn tegen de LA
Times: 'Waar het schilderij zijn thuis zal vinden, weet ik nog niet. Ik hoop de
laatste privé-eigenaar te zijn.'

Zo lang hoeft het volk niet op Pogba te wachten. Hij is straks te zien op Old
Trafford en in tal van andere stadions. Hij zal alleen voortdurend commentaar
horen op zijn afkoopsom, net als Bale, die drie jaar geleden ruim 100 miljoen
kostte toen hij van Tottenham naar Real Madrid ging. Pogba is bovendien een
middenvelder. Een fantastische atleet, maar geen speler die 25 doelpunten per
seizoen maakt, die elke wedstrijd vier keer een ploeggenoot vrij voor de doelman
zet.

De reflex is dus: krankjorum, deze transfer. Zoveel is geen mens waard. In puur
abstracte zin is dat natuurlijk zo. De trainer van Borussia Dortmund, Thomas
Tuchel, sprak onlangs over de 'transfergekte', over de groeiende kloof tussen de
gewone man die naar het stadion komt en de bedragen die omgaan op de
transfermarkt. Tuchel ziet dat proces ontaarden. Zijn club besteedde zelf
overigens ruim 100 miljoen aan jonge talenten, nadat eerst ongeveer hetzelfde
bedrag was binnengehaald voor de vertrokken topspelers Hummels, Mkhitarian en
Gündogan.

Tegenover de gekte staat de winstgevendheid van de industrie voetbal. Modale
clubs in Engeland ontvangen alleen al 200 miljoen per jaar uit tv-rechten.
Manchester United is een bedrijf met een jaaromzet van rond de 600 miljoen. De
club won al drie jaar geen landstitel en miste afgelopen seizoen onder Louis van
Gaal zelfs plaatsing voor de Champions League. De club wil het succes terug, met
grote, ook commercieel interessante spelers als Pogba en Ibrahimovic, een andere
nieuweling.

Een opvallende rol in de restauratie van het elftal speelde Mino Raiola, de
Nederlandse zaakwaarnemer van drie nieuwe spelers voor de ook al nieuwe trainer,
José Mourinho: Ibrahimovic, Mkhitarian en dus Pogba. Vooral door de eisen van
Raiola zou het zo lang hebben geduurd alvorens de transfer was beklonken. Raiola
noemt verhalen over een gage van 25 miljoen 'allemaal onzin'.




Bekijk de oorspronkelijke pagina:

LOAD-DATE: 10 August 2016

LANGUAGE: DUTCH; NEDERLANDS

GRAPHIC: Pogba (rechts), een fantastische atleet, maar geen speler die 25
doelpunten per seizoen maakt.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              115 of 200 DOCUMENTS



                                 de Volkskrant

                            8 augustus 2016 maandag

Schokkend!

BYLINE: JEAN-PIERRE GEELEN

SECTION: V Opening; Blz. 3

LENGTH: 559 woorden



HIGHLIGHT: Waarschuwing: de onweerstaanbare aantrekkingskracht van een bungelend
gebroken been.


JP kijkt verder Jean-pierre geelen


De dagelijkse dosis dwarsverbanden, tendensen en andere hedendaagse fenomenen.

'je kon zijn been horen breken', was het commentaar bij de beelden van de Franse
turner Samir Aït Saïd die 'in Rio' na een salto van het paard (of was het de
bok?) ongelukkig landde en zijn been brak. De turner lag op de grond, zijn
linker onderbeen bungelde losjes in een hoek naar buiten. Het filmpje van het
ongeluk ging de wereld over. Natuurlijk kon ook ik het klikken niet laten: nooit
te beroerd drama onder ogen te zien, liefst op veilige afstand. De fantoompijn
trok tot in m'n knieën.



'Waarschuwing: de volgende beelden kunnen als schokkend worden ervaren'. Je kent
het van tv, waar de hypocrisie het schaamlapje is voor het tonen van bloederig
of ander onthutsend beeld (meestal in wat gekuiste versie). En dan toch kijken -
de ware liefhebber snort op internet zelfs de ruwe versies op.

De waarschuwing klonk ook bij de beelden van de turner. Het is het felrode
stickertje in de winkel: nu gratis 15 procent extra! We hebben (bijna) allemaal
voordeelboter op het hoofd; de schok heeft een onweerstaanbare
aantrekkingskracht. Daar moeten we bij zijn.

Illustratief voor het verlangen is de vrouw die vanaf de tribune de turner zag
kermen op de mat. Van ontzetting hield ze één hand voor haar open mond. Met de
andere hand filmde ze het tafereel met haar mobieltje in de lucht. Leuk voor
later.

Gek: kranten doen niet aan waarschuwen. 'Opgepast, schokkende foto's op de
volgende pagina!' Zodat je bij het zachtgekookte eitje zaterdagmorgen zomaar een
onthutsend beeld kreeg voorgeschoteld: Fred Teeven en zijn partner Yvonne onder
de parasoldennen op een Toscaanse camping. Het duo stond twee pagina's breed in
het V Zomer Magazine van deze krant en was al snel veelbesproken in de
Twitter-huiskamer.

Het wás ook even slikken. De camping, ooit het domein van socialisten Joop den
Uyl en Wim Kok die er 'de gewone man' verbeeldden. Nu was het terrein bezet door
VVD'er Fred Teeven, met slippers, korte broek en mouwloos wit hemdje klaar om
recht door zee te gaan. Zijn vel glom van de marinade. Aan de andere kant van de
plaat stond de barbecue, met gasfles - houtskool geeft maar viezigheid.

De professie 'fotodetective' is voorbehouden aan collega Hans Aarsman, maar ook
de amateur zag onthullende details. Speurneus Sylvia Witteman ontwaarde op
Twitter al het getatoeëerde dolfijntje boven de enkel van mevrouw Teeven.
Daaronder rustte een dun kettinkje. Achter haar andere been lagen een asbak en
een pakje sigaretten verstopt. Hoopte ze het roken buiten beeld te houden?

De plaat was een harmonische compositie met het decor van een grijze
lichtgewicht tent. Het groene bodemkleed stak fraai af tegen het turquoise
tafelkleedje, verankerd met 'glazen' hangertjes uit een kroonluchter. Naast haar
teenslippers een potje basilicum. Stilleven met zomergeluk.

Verslaggeefster Nathalie Huigsloot had de paradijsvogels gebeld. Of ze veel
aanspraak hebben. Fred: 'Ik heb meegemaakt dat je net met je wc-rol komt
aanzetten en er iemand met je op de foto wil.'

Angstbeeld: Fred die op zijn teenslippers naar het toiletgebouw sluipt met een
rol wc-papier onder zijn blote armen. En niemand die je waarschuwt.

Fred Teeven zat met slippers, korte broek en mouwloos hemdje klaar om recht door
zee te gaan.




Bekijk de oorspronkelijke pagina: ,

LOAD-DATE: 7 August 2016

LANGUAGE: DUTCH; NEDERLANDS

GRAPHIC: Illustratie Berto Martí­nez

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              116 of 200 DOCUMENTS



                                 de Volkskrant

                            8 augustus 2016 maandag

Veel Thai vinden de dictatuur een verademing

BYLINE: VAN ONZE CORRESPONDENT MICHEL MAAS

SECTION: Ten Eerste; Blz. 10, 11

LENGTH: 1689 woorden



HIGHLIGHT: Een ruime meerderheid van de kiezers in Thailand stemt in met een
nieuwe grondwet waarin de macht van de militaire elite wordt verankerd. Wat
beweegt hen?


Reportage: Referendum in Thailand


De wind is te sterk voor een van de stemhokjes bij de That Thong tempel in de
Thaise hoofdstad Bangkok. Het hokje waait kletterend tegen de grond. De man
achter het schot heeft ook al moeite zich staande te houden. Dat komt niet
zozeer door de wind als door zijn leeftijd. Opvallend veel hoogbejaarden komen
zondagochtend hun stem afgeven, gesteund door stokken, bediendes en dochters van
middelbare leeftijd.



Achter het stemschotje kunnen de bejaarden het zelf wel af. De keus bij het
referendum is namelijk simpel: er zijn maar twee vragen die met 'ja' of 'nee'
moeten worden beantwoord: bent u vóór de nieuwe grondwet en: vindt u het goed
dat de premier niet wordt gekozen maar aangewezen? Samen betekenen die vragen:
wilt u dat de huidige machthebbers ook in de toekomst aan de macht blijven?

That Thong ligt in een welgestelde wijk waar de inwoners houden van orde en
netheid en waar iedereen dus aanhanger is van het militaire bewind. Je hoeft
mensen hier haast niet te vragen hoe zij hebben gestemd. 'Ja', zegt de 79-jarige
Suprija Mokkhavesa, een oud-militair zoals zovelen hier. Natuurlijk heeft hij
voor de grondwet van de militairen gestemd.

Mokkhavesa vormt een twee-eenheid met zijn dochter die liefdevol zijn arm
vasthoudt. Beurtelings vullen zij elkaars antwoorden aan. 'Wij moeten een
stabiele regering hebben die het land - uiteindelijk - naar democratie zal
voeren', zegt de dochter. 'De nieuwe grondwet is niet perfect, maar het is de
beste die we hebben', zegt de vader.

Voor mensen als Mokkhavesa is de dictatuur van juntaleider en zelfbenoemde
premier Prayuth Chan-ocha een verademing. Het is de regering van mensen zoals
zijzelf: een kleine elite van militairen, adel en hoger opgeleide, gegoede
middenstand, die vindt dat het gewone volk te dom is om te kiezen en dat
democratie te hoog gegrepen is voor Thailand. Democratie leidt alleen maar tot
corruptie en chaos en dus moet je een ferme hand hebben die de mensen de weg
wijst. Democratie komt later, als het volk zo netjes zal zijn opgevoed dat het
niet langer stemt op corrupte demagogen maar op nette mensen zoals zij.

Achter hun vriendelijkheid schuilt het venijn dat van Thailand een bloedig en
verscheurd land heeft gemaakt. De goedgemutste oudjes zijn het voetvolk van de
oude macht die bestaat uit de feodale hofhouding van het koninklijk huis, de
legertop, de rechterlijke macht en een herenclub van ex-militairen, politici en
zakenlieden. Deze oude macht heeft lak aan democratie, lak aan mensenrechten,
lak aan vrijheid van meningsuiting en transparantie. En als zij zich bedreigd
voelt, slaat zij keihard toe.

Prayuth greep de macht in mei 2014, amper acht jaar na de vorige coup. De domme
kiezers hadden opnieuw de verkeerde regering gekozen en de conservatieve elite
had een menigte op de been gebracht om die regering weer af te zetten.
Protestmarsen verlamden het publieke leven en dwongen de gekozen premier,
Yingluck Shinawatra, uiteindelijk uit het zadel. In de chaos die volgde, greep
legerleider Prayuth Chan-ocha de macht.

Harde hand

Hij regeert sindsdien met de hulp van de door hemzelf benoemde Nationale Raad
voor Vrede en Orde (NCPO). Hij herstelde met harde hand de rust, stuurde
politici naar heropvoedingskampen en verbood elke politieke activiteit. Na het
gewoel van de voorafgaande maanden werd de coup aanvankelijk door een flink deel
van de bevolking geaccepteerd. De rust was wel even welkom, maar na twee jaar is
de steun bij het kritische deel van de bevolking omgeslagen in regelrechte
angst. Wat de oudjes van Than Thong nog steeds 'orde en rust' noemen, noemen
anderen inmiddels meedogenloze terreur. De rust van Thailand bestaat bij de
gratie van een schrikbewind.

Wie zondag stemt vóór de nieuwe grondwet stemt in met een voortzetting van het
huidige bewind tot in lengte van jaren. Voor kritische geesten is dat een
nachtmerrie. Prayuth regeert met harde hand. Wie kritiek heeft, kan worden
opgepakt en aangeklaagd. De angst zit er diep in. In de twee jaar dat de junta
nu aan de macht is, is er een diepe stilte over het land neergedaald. Kranten en
andere media durven bijna geen kritisch woord meer te publiceren. Zelfs de
minuscuulste vormen van protest worden meteen hard aangepakt. Het openlijk lezen
van George Orwells anti-dictatuurboek 1984 is verboden, net zoals het
demonstratief eten van een sandwich op straat of het omhoog houden van een
blanco A4'tje. Een like op Facebook of een retweet kan al genoeg zijn om te
worden opgepakt.

In de stilte klinkt elke stem honderdvoudig versterkt. De student Rangsiman Rome
heeft wereldfaam bereikt door het simpele feit dat hij pamfletten heeft durven
uitdelen waarin wordt opgeroepen bij het referendum tégen de nieuwe grondwet te
stemmen. Rome is lid van de kleine maar dappere New Democracy Movement die met
kritische pamfletten en via het internet het regime trotseert.

Onlangs is hij bij zo'n pamfletten-actie opgepakt. 'Met twaalf anderen werd ik
voor een militaire rechtbank gebracht. Ik heb twaalf dagen vastgezeten. Na de
coup zijn de mensen steeds meer hun mond gaan houden en dat willen wij
doorbreken. Als ik daarvoor de gevangenis in moet, dan moet dat maar.'

Volgens hem wordt er met de nieuwe grondwet een grens overschreden: 'De mensen
weten wat hun te wachten staat als de nieuwe grondwet wordt ingevoerd. Zij
beginnen bozer te worden. Zij hebben alles geslikt maar dit is te veel, het is
té verkeerd. Dit referendum kan alleen maar slecht aflopen.'

Als de nieuwe grondwet erdoor komt, zitten Prayuth en de zijnen mogelijk nog
tientallen jaren in het zadel. De democratie wordt niet helemaal afgeschaft maar
onder curatele geplaatst: een niet-gekozen, door de machthebbers aangewezen
Hogerhuis krijgt een beslissende stem in de keuze van de minister-president en
daarmee in de vorming van de regering. Het Hogerhuis controleert ook alle
activiteiten van het parlement.

Volgens Thitinan Pongsudhirak, een vooraanstaande onafhankelijke denker, kan dit
alleen maar slecht aflopen. 'De militairen werken aan een complete remake van de
Thaise politiek: een democratie waarin een kleine elite de controle heeft, niet
alleen over de politiek maar ook over onafhankelijke instituties als de
rechtbanken. Als deze grondwet wordt aangenomen, wordt de weg vrijgemaakt voor
twintig jaar militaire invloed en interventies in de politiek.'

Thailand heeft wel meer coups gehad, en ook al negentien grondwetten versleten.
Zo'n beetje elke nieuwe regering schrijft een nieuwe grondwet, zoals elders
regeringen een regeringsverklaring schrijven. Dus je zou zeggen dat het op
termijn ook nu wel weer goed zal komen, maar deze keer is alles anders zegt
Pongsudhirak. Op de achtergrond speelt namelijk een enorm probleem mee, zo groot
dat het voortbestaan van de natie ervan afhangt, maar het is zo gevoelig dat
niemand in Thailand het er openlijk over durft te hebben: de gezondheid van
koning Bhumibol.

Thai spreken alleen in zeer voorzichtige bewoordingen over het koninklijk huis
en vooral over de koning, Bhumibol Adulyadej, al was het maar vanwege de 'Lèse
Majesté-wet' die draconische straffen kent voor belediging van de majesteit en
van het koninklijk huis.

Het is totaal ongepast zelfs maar te zinspelen op de sterfelijkheid van de als
een god vereerde vorst. De gezondheidstoestand van de 88-jarige koning is
precair. Hij woont het grootste deel van het jaar in een ziekenhuis waar een
team van artsen met immense medische inspanningen zijn kwalen te lijf gaat. Tot
nu toe zijn de artsen erin geslaagd zijn leven te verlengen, maar dat dit niet
tot in het oneindige kan doorgaan, begint steeds sterker in Thailand door te
dringen. Steeds openlijker wordt gesproken over een 'troonswisseling' die eraan
staat te komen.

Het hart van de natie

Het volk voelt een diepe verering voor koning Bhumibol. Velen beschouwen hem als
het fundament en het hart van de natie. Hij houdt het verscheurde land bijeen.
Des te beangstigender is de gedachte wat er zal gebeuren als hij er niet meer
is.

Kroonprins Vajiralongkorn, die de koning zal opvolgen, kan niet tippen aan zijn
vader. De positie van de koning zal daarom na de troonswisseling drastisch
veranderen en daarmee ook de rest van het politieke systeem.

Thitinan Pongsudhirak: 'De toekomst is in een dichte mist gehuld. Er ligt een
enorme onzekerheid in het verschiet. De huidige machthebbers willen daarom tijd
winnen. Zij willen aan de macht blijven tot na de troonswisseling, want zij
willen de vroedvrouw zijn van het nieuwe Thailand dat dan zal ontstaan. Het kan
dan twee kanten opgaan: voorwaarts, de 21ste eeuw in, of achteruit en blijven
steken in de 20ste eeuw. Als dat laatste gebeurt, wacht het land een periode van
enorme spanning en chaos.'

Ook het gewone volk beseft dat. Een 'nee'-stemmer wil zijn naam liever niet
geven, maar dat maakt hem niet minder enthousiast. Op de vraag wat hij stemt
maakt hij met zijn twee wijsvingers een X. Hij wijst in het rond en zegt: 'Al
mijn vrienden stemmen tegen, en straks... Dadadada...' Hij doet of hij een
soldaat is die met een machinegeweer in het rond schiet. Straks gaat er bloed
vloeien.



Militaire grondwet

Een meerderheid van de Thaise kiezers heeft zondag in een referendum een nieuwe
grondwet geaccepteerd. De voorstanders stonden gisteravond op ruim 60 procent
bij 80 procent getelde stemmen. De grondwet legt de macht in het land definitief
in handen van de militaire machthebbers.

Een benoemd (niet gekozen) Hogerhuis krijgt een beslissende stem in de keuze van
de minister-president, en die minister-president hoeft geen gekozen politicus te
zijn. Dat betekent dat de militairen en hun medestanders voortaan bepalen hoe de
Thaise regering eruit zal zien. Ook krijgen zij meer zeggenschap over de
rechtspraak.

De militaire machthebbers hebben er alles aan gedaan het referendum te winnen.
750.000 leraren, dorpshoofden en ambtenaren werden het land in gestuurd om
kiezers over te halen. Kritiek op het referendum of op de grondwet is verboden
en tal van critici zijn in de aanloop naar het referendum opgepakt.

Na de coup zijn mensen hun mond gaan houden, wij willen dat doorbreken




Bekijk de oorspronkelijke pagina: ,

LOAD-DATE: 7 August 2016

LANGUAGE: DUTCH; NEDERLANDS

GRAPHIC: Juntaleider en zelfbenoemd premier Prayuth Chan-ocha laat zondag zijn
stembiljet zien bij de stembus.
Een studente bij een 'Nee'-manifestatie op de Thammasat-universiteit in Bangkok,
een van de weinige plekken waar protest was.
Onder zware politiebewaking bij het stembureau brengt een kiezer zijn stem uit
in Bangkok bij het referendum over een nieuwe grondwet.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              117 of 200 DOCUMENTS



                                 de Volkskrant

                            6 augustus 2016 zaterdag

Heus, dit is echt geen nieuwe internetzeepbel

BYLINE: DOOR ERIC VAN DEN OUTENAAR ILLUSTRATIE STUDIO VONQ

SECTION: Economie; Blz. 32, 33

LENGTH: 1625 woorden



HIGHLIGHT: De waarderingen voor start-ups uit Silicon Valley gaan door het dak,
terwijl ze vooralsnog geen winst maken. Is er een nieuwe internetzeepbel op
komst, zoals eind jaren negentig, of is dit keer alles anders, zoals de
ambitieuze ondernemers zelf beweren?


Stel je een wereld voor waarin alle overbodige parkeergarages plaatsmaken voor
fonkelnieuwe huizen, parken en scholen. Stel je een wereld voor waarin je echt
vrij bent te bepalen waar je woont of werkt, omdat je dankzij een app altijd
snel en goedkoop vervoer tot je beschikking hebt.

Zo klinkt ongeveer de utopie van Travis Kalanick, topman van de Amerikaanse
taxi-app Uber. 'Driehonderd steden hebben al 'ja' gezegd tegen deze toekomst.
'Ja' tegen meer banen, 'ja' tegen minder verkeer, en 'ja' tegen een schonere
lucht. Mijn hoop: nog eens duizend steden erbij die hun burgers toestaan deze
toekomst te omhelzen', sprak Kalanick tijdens het 5-jarige bestaan van zijn
bedrijf vorig jaar. Het is een boodschap die hij bij ieder interview herhaalt.



Wie naar het verhaal van de gemiddelde start-up uit Silicon Valley luistert,
krijgt het idee dat er een nieuwe wereld zit aan te komen. De apps van bedrijven
als Uber en huizendeelsite Airbnb zijn volgens hun oprichters meer dan alleen
een handige dienst. Ze luiden een nieuwe realiteit in, een toekomst van groei en
voorspoed.

Voorlopig is Utopia nog niet aangebroken en verbranden deze bedrijven vooral
geld. Ja, het aantal gebruikers neemt nog steeds toe, maar de bedrijven
verdienen weinig. Volgens The Wall Street Journal rekende Airbnb vorig jaar op
een omzet van 900 miljoen dollar en op 150 miljoen dollar verlies. Uber beweert
winst te maken, maar die winst bestaat alleen voor aftrek van afschrijvingen,
aflossingen en rente op leningen. Bovendien laat Kalanick de Chinese markt
buiten beschouwing. Daar draaide het techbedrijf jaarlijks een miljard dollar
verlies. Deze week maakte Uber bekend dat het zich uit China terugtrekt.

Toch heeft Uber een marktwaarde van 62 miljard dollar. Of neem huizendeelsite
Airbnb: marktwaarde een kleine 26 miljard. Dit is grofweg de beurswaarde van
elektronicafabrikant Philips. Met dit verschil: de oude reus boekt honderden
miljoenen euro's winst, de start-ups verliezen voorlopig alleen maar geld. Is
hier sprake van een zeepbel?

Eenhoorns

Wereldwijd gaan de waarderingen van start-ups door het dak. 170 hebben de status
van 'eenhoorn' bereikt. Deze sprookjesachtige naam heeft Silicon Valley
verzonnen voor babybedrijven met een waarde van 1 miljard dollar of meer. In hun
zoektocht naar rendement steken durfinvesteerders, institutionele beleggers en
zakenbanken massaal geld in bedrijven die een nieuw digitaal tijdperk
vertegenwoordigen, maar vooralsnog geen winst maken.

Consumenten eisen namelijk dat socialemediasites, apps of andere onlinediensten
gratis of goedkoop blijven. Vooral socialemediasites en andere internetbedrijven
hebben daar last van. Ze verdienen geld met advertenties, maar dat zet alleen
zoden aan de dijk op wereldschaal. Bemiddelingsplatforms als Airbnb en Uber
leven van commissies, maar hebben hoge kosten en lopen risico's vanwege
rechtszaken en veranderende wetgeving. Overheden leggen bijvoorbeeld iedereen
die via Airbnb verhuurt een vergunningsplicht op of verbieden die verhuur
botweg. Uber dacht in Europa jan en alleman tot taxichauffeur te kunnen
bombarderen. Inmiddels verbieden overheden zijn deeldienst UberPop.

De hype roept herinneringen op aan de internetzeepbel uit de jaren negentig. Ook
destijds maakten beleggers miljarden over aan dotcombedrijven in de hoop een
graantje mee te pikken van 'de nieuwe economie'. Die investeringswoede eindigde
in een deceptie, omdat veel internetbedrijven gebakken lucht bleken te verkopen.
Toen dit eenmaal doordrong tot het beleggerspubliek stortte de Amerikaanse
technologiebeurs Nasdaq in, zagen beleggers meer dan 1.000 miljard dollar aan
aandelenwaarde verdampen en gleed de economie in een recessie. In hoeverre
herhaalt de geschiedenis zich?

Retoriek

'Het mooie van de verhalen die we nu uit de start-upwereld horen, is dat we er
een duidelijke retoriek in herkennen dat dit keer alles anders is', zegt Theo
Kocken, hoogleraar risicomanagement aan de Vrije Universiteit en gespecialiseerd
in financiële zeepbellen. 'Zulke retoriek is meestal een indicatie dat het fout
aan het gaan is.'

De vertellingen van de start-ups en hun investeerders klinken plausibel. Zij
roepen dat de wereld is veranderd. Want: in 1996 maakte maar 1 procent van de
wereldbevolking gebruik van internet en nu heeft 40 procent toegang. Consumenten
kopen hun schoenen, tv's en andere producten steeds makkelijker online.
Bovendien hebben de internetondernemers geleerd van de fouten van de generatie
voor hen, zij zijn sneller volwassen.

'Maar het blijven vertellingen, illusies vaak', zegt Kocken. Want je kunt net
zoveel argumenten aandragen die het tegenoverstelde verhaal onderbouwen. Je zou
bijvoorbeeld kunnen betogen dat internetbedrijven in de jaren negentig juist
meer groeipotentieel hadden omdat internet toen nog in de kinderschoenen stond.
Kocken: 'Beide vertellingen kunnen waar zijn, maar waar het mij om gaat: de
waarderingen van de start-ups hebben weinig te maken met de realiteit.'

Uber heeft sinds zijn oprichting al zeventien keer succesvol zijn hand
opgehouden (en bijna 16 miljard dollar aan kapitaal opgehaald). Aanvankelijk
waren er alleen gespecialiseerde durfinvesteerders uit Silicon Valley voor
Uber-aandelen te porren. Bij de recente rondes trokken allerlei meer 'exotische'
beleggingsfondsen hun portemonnee, zoals dat van het Indiase staalconglomeraat
Tata Steel en het staatsfonds van Saoedi-Arabië. Airbnb begon in 2009 met een
investering van 'slechts' 20 duizend dollar van een start-upschool annex
investeringsmaatschappij. Dankzij een recente miljardenimpuls van onder meer de
Wall Street-bank JP Morgan Chase zwemmen de Airbnb-ondernemers in het geld
(totale investeringen tot nu toe: 3,4 miljard dollar).

Maar start-ups zijn wezenlijk anders dan de gemiddelde kapper op de hoek of het
doorsnee-maakbedrijf. Een start-up poogt via internet en apps een bestaande
markt te veroveren of een nieuwe markt te creëren. De inzet is: in één klap
wereldfaam verwerven. Slechts enkele ondernemers groeien uit tot de volgende
Mark Zuckerberg, net als maar weinig tieners met een aardige stem ooit Beyoncé
of Justin Timberlake evenaren. Feit is: de meeste start-ups floppen.

Onlangs ging bijvoorbeeld het bejubelde internetbedrijf Quirky, dat in korte
tijd meer dan 180 miljoen dollar ophaalde, over de kop. Via de Amerikaanse
internetpagina kon iedereen spullen ontwerpen die Quirky zou verkopen. De
oprichters geloofden dat producten met genoeg likes een gegarandeerde hit zouden
worden. Een verkeerde inschatting, zo bleek.

Volgens het Amerikaanse onderzoeksbureau CB Insights zijn er dit jaar al tien
van dit soort zwaar gefinancierde Silicon Valley-ondernemingen failliet gegaan.
Investeerders krabbelen terug.

Beleggers vertrouwden in de jaren negentig op mooiweer-verhalen over
bezoekersaantallen, tegenwoordig eisen ze keiharde omzetcijfers. Toch houden ze
zichzelf voor de gek, schrijft de Financial Times. De apps schermen met
zogeheten bruto verkoopvolumes. Als een taxirit 10 euro kost, gaat er 2 euro
commissie naar Uber. Het eerste getal is dan het bruto verkoopvolume, het tweede
de omzet. 'Bruto verkopen zijn de nieuwe bezoekersaantallen', zei Mood Rowghani,
een partner bij durfinvesteerder Kleiner Perkins Caufield Byers, tegen de Britse
krant. Deze investeerder heeft net als andere fondsen geld verloren met Quirky.

Afstempelen

Hoelang kan het start-upfeest doorgaan? En wat is de schade als de zeepbel
knapt? Volgens zakenblad Forbes zou dit het jaar kunnen worden van de dode
eenhoorns. Bedrijven halen wel geld op, maar steeds vaker moeten ze hun
waarderingen afstempelen (downrounds). Nieuwe aandeelhouders stappen alleen in
tegen een korting. Onlangs kochten beleggers bijvoorbeeld aandelen van
socialemediasite Foursquare voor een prijs die overeenkwam met de helft van de
'officiële' marktwaarde van 600 miljoen dollar. Daarnaast schreef
investeringsfonds Fidelity vorig jaar zijn belegging in Snapchat (18 miljard
waard) met een kwart af.

Uit cijfers van CB Insights blijkt dat al veertig superstart-ups dit jaar een
dergelijke waarderingsklap hebben gehad. Dat is pijnlijk voor de zittende
aandeelhouders en oprichters. Werknemers, die vaak aandelen hebben, gaan hun
werkgever daardoor haten.

Zolang centrale banken via de geldpers 'gratis' geld over de financiële wereld
uitstrooien, zoeken investeerders riskante beleggingen op in een wanhopige
zoektocht naar beleggingsrendement. En dus stroomt hun geld tevens richting
Silicon Valley, zegt hoogleraar Kocken. 'Dit kan nog jaren doorgaan, maar
evengoed morgen afgelopen zijn.' Wel vormen de downrounds een signaal. 'Het
lijkt op een krach. Alleen merkt de buitenwacht daar weinig van, omdat deze
bedrijven geen beursnotering hebben.'

Uber en Airbnb houden een beursgang af, maar zullen toch een keer de sprong
moeten wagen. De investeerders kunnen anders niet cashen. Maar anders dan
vroeger zit de Nasdaq redelijk op slot. Slechts een handjevol techbedrijven
stroomt jaarlijks door naar de beurs. Wat de mogelijkheden om te cashen eveneens
beperkt, is dat veel start-upbedrijven te duur geworden zijn voor een overname
door een groter bedrijf.

Geluk

Een geluk bij een ongeluk, zegt Kocken. 'Zolang consumenten niet massaal met
geleend geld de aandelen opkopen ben ik minder bang voor een door de techzeepbel
veroorzaakte recessie zoals in 2000 en 2001.' Toen voelden particuliere
beleggers de klap direct in hun portemonnee. Nu beleggen particulieren alleen
indirect in bedrijven als Uber en Airbnb, via hun pensioenfondsen.
Pensioenfondsen investeren doorgaans maar een klein deel van hun vermogen in
start-ups, wat het verliesrisico beperkt. Kocken: 'Als de zeepbel knapt, bloedt
dit keer niet jan modaal maar vooral de rijke investeerder.'

40




Bekijk de oorspronkelijke pagina: ,

LOAD-DATE: 5 August 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              118 of 200 DOCUMENTS



                                 de Volkskrant

                            5 augustus 2016 vrijdag

The Get Down Style

BYLINE: WIETEKE VAN ZEIL

SECTION: V Opening; Blz. 5, 6

LENGTH: 1053 woorden



HIGHLIGHT: Tegelijk met hiphop-muziek, ontstond ook de hiphop-stijl. Wieteke
Zeil over de wortels van de doe-het-zelfesthetiek die zo invloedrijk zou worden.
In vijf onderdelen.

1. Fantasy

Elk popmuziekgenre vormt een totaalstijl van kleding, accessoires en
beweginkjes, maar toen eind jaren zeventig Grandmaster Flash and the Furious
Five het podium van de club Disco Fever in de Bronx overnamen, had niemand een
flauw vermoeden dat dit nog eens tot in Kirgizië, Sicilië, Moldavië en Australië
varianten zou krijgen. Gefeest moest er worden, want in die jaren was er al
genoeg ellende in New York. Nu is er zoiets als een hiphopstijl, maar toen moest
alles nog ontstaan.



Grofweg heeft de hiphopmedaille twee zijden: rauw realisme en de uitvlucht in
feest en fantasie. Dat laatste was te zien in het uiterlijk van Grandmaster
Flash en Melle Mel, die zich als futuristische cartoonfiguren op het podium
bewogen. Echte sterren: je bent wat je wilt zijn. Een astronaut, een superheld,
een samoerai, een paradijsvogel of alles door elkaar. Enigszins een erfenis van
de P-Funk tijd in de jaren zestig en zeventig, maar via de Furious Five kregen
de alter ego's in de hiphop grond. Anderhalf decennium later zouden tientallen
miljoenen jongetjes (en een paar meisjes) tussen 10 en 20 jaar uit zowat alle
landen ter wereld het volstrekt normaal vinden om zich een fantasiemengsel te
wanen van een killer bee en een kung fu-krijger door die andere New Yorkse crew,
die voor het gemak hun hele stadsdeel (Staten Island) vernoemden naar de
mythische Chinese tempel Shaolin: de Wu-Tang Clan.

2. Jeans als schilderdoek

Wat hiphop jaren later in muziek zou doen, het domineren van de hele industrie,
deed het voor het oog alvast met de stad New York in de eerste jaren. Graffiti
is onderdeel van hiphop en net als breakdance, beatbox, rap en scratch vrij
kosteloos uit te voeren en dus weggelegd voor de meest onbemiddelden. 'Bombing
the system', zoals het door de jonge artiesten in de befaamde documentaire Style
Wars (1983) wordt genoemd. De huizen in hun buurten waren vervallen - zij
maakten ze mooi. En de dure wijken in Manhattan waren misschien onbereikbaar, de
mensen daar konden wel je naam lezen op de metro's die er komen, die jij met je
spuitbus hebt versierd. Graffiti was een brutale en vrolijke overname van de
stad door bewoners die zich er geen deelgenoot van voelden. Ze 'customizeden' de
gebouwen en de metro's, zodat die toch een beetje van hun werden. En customizen,
aanpassen, dat kon je je kleren ook. Jeansbroeken en jeansjasjes kon je -
geïnspireerd door Easy Rider en de lokale gangs - zo aanpassen dat iedereen kon
zien waar je vandaan komt en waar je (niet) bij hoort. Graffiti op jeans was dé
manier om je eigen kunstwerk te bezitten én jezelf een hoogst persoonlijke
'couture locale' aan te meten.

3. Bouw je outfit op vanaf de sneakers

'Ik draag wat mijn publiek draagt, zodat ze zien: hij is zoals ik', zegt Darryll
McDaniels, 'DMC' in de befaamde Run DMC in een filmfragment uit de vroegste
jaren, toen rappers nog rapten over dingen die voor de gewone man binnen bereik
lagen om te kopen. Hij draagt een zwart (nep)leren pak, Adidasgympen, een grote
bril en zwart hoedje. Hiphop bracht in eerste instantie vooral dat: vrijheid.
Dit kan iedereen, alles wat je nodig hebt is fantasie. Je scharrelt je jeans en
jassen bij elkaar, knipt ze af of bewerkt ze, trekt er kleurige shirts bij aan,
pimpt het met accessoires (zie punt 4) en kla... oh wacht. Even opnieuw
beginnen: de SCHOENEN. Er is maar één element waar de kenner echt aan te
onderscheiden is en dat zijn de sneakers. Puma of Adidas, in de begintijd. Vanaf
je sneakers bouw je je outfit op. In schoenen investeer je, aan je schoenen ruik
je even als je ze voor het eerst uit de doos haalt, je trekt de veters eruit,
rekt ze op, bleekt en strijkt (ja, strijkt) ze, stopt de fat laces omgekeerd
terug in de gaatjes en alleen dan, herkent men je rangorde in de groep. Zoals
Run DMC rapte: 'My Adidas and me, close as can be / we make a mean team my
Adidas and me.' (Zonder veters, trouwens.)

4. Accessoires: Cazalbrillen, Kangolpetjes en Grote Oorbellen

Als je het werk van documentairefotograaf Jamel Shabazz uit de begintijd van New
Yorkse hiphop ziet lijkt het heel erg hip: grote brillen, brede gouden
oorbellen, kettingen, houten armbanden. Alsof er nooit een jaren negentig en nul
zijn geweest, gevuld met Swarovskistenen, Rolexen, diamanten tanden en
telefoonhoesjes, Jacob-the-Jeweler kettingen en andere door de r&b geclaimde
glanswaar. Nee, in de jaren tachtig was er in New York de markt en een paar
onmisbare merken: Kangol voor de petjes, Cazal voor de brillen. Waar het om
ging: accessoires maken je outfit persoonlijk. Wie goud kon betalen, kocht
natuurlijk gouden oorbellen, maar bamboe kon ook. Of je trok het logo van een
Mercedes of Volkswagen en hing het om je nek; nadat Mike D van de Beastie Boys
met Volkswagen-logo om zijn nek op televisie verscheen werd de rage zo groot dat
Volkswagen duizenden klanten die diefstal van de emblemen meldden gratis van
nieuwe moest voorzien.

5. Dapper Dan - het begin van de luxe-obsessie

De meeste liefhebbers hier, ook wie Eric B & Rakims Paid in Full woord voor
woord kende of Salt 'n Pepa's Push it helemaal meedanste, hadden toen
waarschijnlijk geen idee dat één man hun imago bepaalde: Dapper Dan, een dandy
uit Harlem. In 1982 opende hij Dapper Dan's Boutique met daarboven de
naaiateliers om de stoffen die hij zelf maakte - leer met gestanste logo's van
grote merken als Louis Vuitton, Fendi, en Gucci - voor zijn eigen kring te
'customizen'. Rappers, boksers en drugsdealers betaalden prijzen die niet voor
Louis en Gucci onderdeden voor een wielhoes achter op hun jeep vol Gucci-logo's
en kleding naar hun smaak - brede schouders, oversized jassen - die de luxe
uitstraalden van Fifth Avenue, maar de stijl van 125th Street. Dapper Dan, zo
wordt gezegd in de documentaire Fresher Dressed (op Netflix) deed met mode
precies wat hiphop ook deed in muziek: samplen, mixen en een nieuwe stijl maken.
'I blackenized it', zoals hij zelf zegt. Hij bepaalde eigenhandig de stijl van
hiphop in de jaren tachtig en gaf het startschot voor de nog altijd florerende
obsessie met luxemerken. In 1992 sloot de belastingdienst zijn zaak, omdat hij
kopieerde van de grote merken. Rapper Nas in de documentaire: 'Dan was Tom Ford
voordat Tom Ford er was. Hij had niet moeten worden gestopt, hij had moeten
worden ingehuurd door de luxe merken.'




Bekijk de oorspronkelijke pagina: ,

LOAD-DATE: 4 August 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              119 of 200 DOCUMENTS



                                 de Volkskrant

                            5 augustus 2016 vrijdag

Harde werkers

BYLINE: HARO KRAAK

SECTION: V Opening; Blz. 2

LENGTH: 523 woorden



HIGHLIGHT: Eigenlijk best een vreemde oproep, meer ondernemers op tv. Maar als
het eerlijke verhalen zijn, is het mooie televisie.


Tv-recensie


V's televisierecensententeam bestaat uit Julien Althuisius, Hanna Bervoets, Gidi
Heesakkers, Frank Heinen en, deze week, Haro Kraak.

Er moeten meer ondernemers op tv. Vinden ondernemers. Marianne Zwagerman,
opiniemaker en zzp'er, twittert geregeld over de achtergestelde positie van haar
favoriete beroepsgroep. De zender RTL Z zou een zege zijn voor de
pluriformiteit: eindelijk het geluid van ondernemend Nederland in talkshows.



Zelf vind ik zo'n oproep altijd wat vreemd: je zou ook gek opkijken als iemand
pleit voor meer mensen in loondienst op tv. Bovendien zijn bekende mensen op tv
meestal zelfstandigen. Maar goed, bedoeld wordt natuurlijk de gewone Nederlander
met een eigen bedrijf.

Dat er wel degelijk redenen zijn om niet te veel ondernemers op tv te willen,
kun je elke zondagochtend op RTL 7 zien in het Harry Mens-vehikel Business
Class, dat in de zomermaanden vervangen wordt door Succesvol Nederland, om
toerbeurten gepresenteerd door Henkjan Smits en Arend Jan Boekestijn.

Ondernemers gebruiken vaak platitudes, clichés en overbodig Engels jargon en
spreiden uit commercieel oogpunt een hol optimisme tentoon. Uit mijn eigen
ervaringen met ondernemers weet ik dat ze vaak niet gewend zijn om de controle
over de eigen boodschap uit handen te geven. Vrije pers? Liever niet.

Daarom is televisie over ondernemers vaak gesponsorde infotainment: kritiekloze
zendtijd kan gekocht worden. Succesvol Nederland - de naam zegt het al.
Oud-politicus Boekestijn, op Twitter vaak snedig maar als tv-presentator
poeslief, interviewde zondag de baas van een groot tafelzuurbedrijf. Die
vertelde dat hij een wedstrijd had uitgeschreven om recepten met augurken in te
sturen. 'Das leuk!', antwoordde de host.

Ook WNL heeft een zwak voor ondernemers. Niet gek, want de omroep is er voor de
hardwerkende Nederlander en heeft een goedgehumeurde, rechtse signatuur -
precies zoals de meeste ondernemers. Momenteel loopt het tweede seizoen van
Allemaal Familie, een serie over familiebedrijven, 'de kurk waarop de economie
drijft'.

De portretten over worstenmakers, autoverkopers en schapenvachtboeren,
geserveerd met goeiige empathie zoals we kennen van Omroep MAX-programma's,
worden alleraardigst bekeken. Vorige week donderdag trok de uitzending ruim 800
duizend kijkers. Mooi meegenomen: de ondernemers durven zich onverwacht
kwetsbaar op te stellen en zijn vaak excentriek.

Gisteravond zagen we de familie Grifhorst, eigenaren van een winkel voor
kindermode. Vader Henk diste de ene mooie anekdote na de andere op. Zo kwamen in
zijn winkel vaak Chinese meisjes die in de buurt bij een restaurant werkten en
zelden wat kochten. 'Just looking', zeiden ze. Hij ging op een avond in het
restaurant van de meisjes zitten. 'Kan ik u helpen?', vroegen ze. Henk: 'Nee,
just looking.'

Geen verkooppraatjes, maar een geestig, integer en eerlijk verhaal. Dat is
inderdaad hoe er meer ondernemers op tv moeten komen, niet als talking heads in
praatprogramma's. Zelfs het tafelzuurbedrijf komt er zo leuker uit.

Televisie over ondernemers is vaak gesponsorde infotainment: kritiekloze
zendtijd kan gekocht worden




Bekijk de oorspronkelijke pagina:

LOAD-DATE: 4 August 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              120 of 200 DOCUMENTS



                                 de Volkskrant

                            3 augustus 2016 woensdag

Geëngageerde Marokkaanse wegbereider

BYLINE: PETER DE WAARD

SECTION: Ten Eerste; Blz. 18

LENGTH: 617 woorden



HIGHLIGHT: Eerst had hij problemen met de autoriteiten in Marokko, later met Jan
Marijnissen van de SP. In de tussentijd speelde hij een belangrijke rol in de
emancipatie van Marokkanen.


Het eeuwige leven Ali Lazrak 1948-2016


Hij was geëngageerd en erudiet. Niettemin gold ook Ali Lazrak toen hij in 1971
naar Nederland kwam nog als wat toen 'een gastarbeider' heette. Hij werd
autospuiter bij DAF in Born. Hij begon meteen een cursus Nederlands en maakte
bliksemsnel een maatschappelijke carrière. Hij werd welzijnswerker, journalist,
radiomaker, Kamerlid, politiek dissident, restauranteigenaar op Gran Canaria en
radiopionier in de Marokkaanse stad Tanger. Lazrak overleed op 14 juni aan de
gevolgen van longkanker. Hij werd 68 jaar.



Lazrak heeft veel betekend voor de integratie en emancipatie van Marokkanen in
de Nederlandse samenleving. Zijn zoon Floris Lazrak zegt dat hij onlangs nog
werd aangesproken door een docent van de Hogeschool van Amsterdam. 'Zij vertelde
mij dat haar ouders altijd in de jaren tachtig naar zijn radioprogramma Brief
van de reiziger luisterden. Haar moeder was ongeletterd. Daarom kon ze geen
taalcursus volgen. Haar man wilde ook niet dat ze haar rijbewijs zou halen. Maar
dankzij meneer Ali is ze toch de taalcursus gaan doen en heeft ze haar rijbewijs
gehaald. En zij heeft mij weer gestimuleerd te gaan studeren, vertelde ze',
aldus Floris Lazrak.

Ali Lazrak was de zoon van een imam in een Marokkaans dorpje. Toen hij eind
jaren zestig in het leger moest, kreeg hij problemen met de autoriteiten. Om aan
het 'verstikkende politieke klimaat' in Marokko te ontsnappen, meldde hij zich
aan bij een wervingsbureau en kwam in Nederland terecht. Begin jaren tachtig
vroeg hij de NOS om een radioprogramma te mogen maken voor de Marokkanen in
Nederland. Hij besloot het niet in het officiële Arabisch te doen, zoals toen de
gewoonte was, maar in het Darija, het Marokkaanse dialect, en in het Berbers, de
taal van de gewone man en vrouw. Hierdoor wist hij de lageropgeleiden aan te
spreken over onderwerpen als vrouwenemancipatie en de rechten van minderheden
zoals homoseksuelen.

Lazrak kreeg samen met zijn eerste, inmiddels overleden, vrouw Yvonne Hofer drie
kinderen die Nederlands werden opgevoed. Bij de radio leerde hij de journaliste
Judit Neurink kennen met wie hij twintig jaar een relatie zou hebben. Hij werd
in de jaren negentig criticaster van de zogenoemde multiculturele samenleving.
Hij vond de toen veelgeprezen Nederlandse tolerantie vooral onverschilligheid.
Hij streefde naar echte tolerantie. Hoewel hij lid was van de PvdA, vond hij
uiteindelijk dat de SP meer zijn partij was.

Lazrak, die nauw bevriend was met de huidige Rotterdamse burgemeester Ahmed
Aboutaleb en de huidige Kamervoorzitter Khadija Arib, liet zich door Agnes Kant
overhalen zich aan te sluiten bij de SP en kwam in 2002 voor die partij in de
Tweede Kamer. Namens deze partij werd hij lid van de commissie-Blok die het
Nederlandse integratiebeleid onderzocht na de moord op Pim Fortuyn en Theo van
Gogh. In september 2003 stapte hij op bij die commissie. Marijnissen was woest,
omdat hij via een motie de totstandkoming van de commissie had bewerkstelligd en
Lazrak hem niet over die stap had geïnformeerd. Later bleek de fractie Lazrak te
steunen.

Lazrak ergerde zich eraan dat de SP de afspraak niet nakwam dat hij er als
Kamerlid in salaris niet op achteruit zou gaan. Marijnissen noemde Lazrak een
geldwolf; Lazrak noemde Marijnissen een dictator. In 2004 scheidde hij zich af
van de partij en vormde een eenmansfractie. Hij liet zich in Den Haag weinig
zien, wat opnieuw tot veel ophef leidde. Hij kreeg na een RTL-uitzending over de
absentie van Kamerleden zelfs de naam van 'Ali Luilak'. Teleurgesteld keerde hij
de Haagse politiek in 2006 de rug toe. Hij werd weer radiomaker en richtte in
Tanger de zender Radio KAP op.




Bekijk de oorspronkelijke pagina: ,

LOAD-DATE: 2 August 2016

LANGUAGE: DUTCH; NEDERLANDS

GRAPHIC: Ali Lazrak

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              121 of 200 DOCUMENTS



                                 de Volkskrant

                              25 juli 2016 maandag

Geachte redactie

SECTION: Opinie en Debat; Blz. 18

LENGTH: 752 woorden

Zomerspeurtocht

Fascinerend en superleuk, die zomerspeurtocht in de V. Daar mogen jullie van mij
best een jaarlijkse traditie van maken. De schat hoeft niet zo waardevol te
zijn; de jacht is het leukst. Een piepklein minpuntje slechts: voor die laatste
twee kranten heb ik alle boekwinkels in Vichy moeten afstruinen. Voordat mijn
zomerspeurtocht naar de allerlaatste krant resultaat had, was de schat al
gevonden. Om het gras aan elkaar te plakken, had ik echte kranten nodig, op
internet waren ze te vaag. Als jullie nog eens zoiets fantastisch organiseren,
kunnen jullie er dan een paar weken eerder mee beginnen?

A. Jacobsen, Dordrecht momenteel in de Allier

Ego

Graag wijs ik erop dat de 'ego' in 'Et in Arcadia ego' ('Extase in de teen van
de laars', V Zomer, 23 juli) naar de dood verwijst. De strekking is: zelfs in
dit pastorale landschap ontkom je niet aan de dood. Dat past niet bij de
strekking van het artikel.

Ton Franken, Doetinchem

Het weer

Het weer raakt ons allemaal en het weerbericht is dan ook een belangrijke
rubriek. Mensen hebben verschillende redenen om naar het weer uit te kijken. Het
gezin dat een dagje uit wil hoopt dat het droog blijft en de zon gaat schijnen,
veel ouderen willen juist dat het niet te warm wordt en veel boeren hopen vaak
weer op regen. Het weerbericht moet die gevraagde informatie zo goed mogelijk
geven. Het moet zich echter onthouden van oordelen of het verwachte weer
'lekker', 'mooi', of 'slecht' is. Ik erger me dan ook aan een kop in het
weerbericht van de Volkskrant van 23 juli: 'Het blijft heerlijk zomers'. Dat
maak ik zelf wel uit.

Kees Volkers, Houten

Leefwereld

In haar interessante column (Ten eerste, 23 juli) haalt Aleid Truijens een
uitspraak aan van Iliass el Hadioui, waarin deze ervoor pleit dat docenten niet
meegaan in de leefwereld van hun leerlingen wanneer ze uitleg geven over
onderwerpen die haaks kunnen staan op de visie van ouders of leerlingen. Zij
moeten kennis aanreiken en duidelijk maken dat zij net als ieder ander persoon
recht hebben op alle kansen in de samenleving.

In de praktijk ervaar ik dat je als docent juist wel moet proberen om je te
verplaatsen in hun leefwereld. Een docent die als een staatsman uitlegt wat wij
zien als democratie of seksualiteit of religieuze keuzes bespreekt, zal weinig
leerlingen bereiken.

Soms moet je er als docent met gestrekt been in durven komen. Ikzelf zeg weleens
eens tegen een leerling dat zijn of haar mening over een onderwerp idioot is en
probeer dan dieper in te gaan op waar die mening vandaan komt. Pedagogisch
onverantwoord? Geen idee, maar je bereikt meer als je je durft te bewegen op het
niveau van je leerlingen.

Dat ouders van leerlingen je hierdoor vaak willen spreken, is een prijs die je
zult moeten betalen.

Mark Tangen, Nijmegen docent

Israëlisering

Voilgens Peter Giesen is de Israëlisering van Frankrijk in volle gang (Ten
eerste, 22 juli). Blijkbaar is Giesen nooit in Israël geweest of heeft hij niet
echt goed om zich heen gekeken. Nergens staan om de stranden van bijvoorbeeld
Tel Aviv 'muren, uitkijkposten en bewapende bewakers'. De Israëlische
strandwachters zijn er primair voor mogelijke drenkelingen. De strandbezoekers
lopen zonder enige hinder in hun badkleding de stad in, niemand die op of
omkijkt. Er is in Israël wel veel beveiliging, maar deze is zo ontwikkeld dat de
gewone burger, die zich over het algemeen veiliger voelt dan een doorsnee
Fransman, er weinig van ondervindt.

Jeroen Veenema, Utrecht

AOW- en pensioengat

Fijn voor Kees Gravemaker (U, 23 juli) dat hij als oud-defensiemedewerker maar 1
maand last had van een AOW-gat. De gevolgen voor een werknemer uit het
bedrijfsleven die na de zoveelste reorganisatie ontslagen wordt, zijn erger. Tot
1 januari 2016 kreeg je een uitkering van maximaal 38 maanden. Bij een ontslag
op 61-jarige leeftijd liep die uitkering door tot 64 jaar en 2 maanden. Als het
niet lukte (bijna kansloos op die leeftijd) om een baan te vinden, stroomde je
door naar de bijstand, voor zover je daar recht op had (geen vermogen, niet te
veel overwaarde op de eigen woning). Nou, dan heb je eerst nog wel een ander gat
voor er van een AOW-gat sprake is.

Per 1 januari 2016 is de WW-uitkering kwartaalgewijs teruggeschroefd naar
maximaal 24 maanden in 2019. Het gat wordt groter. En dan hebben we het nog niet
over het pensioengat. Gedurende de WW-periode wordt geen pensioen opgebouwd,
terwijl gedurende de wachtgeldperiode wel - weliswaar minder - pensioen wordt
opgebouwd.

Greet de Waard, Almere




Bekijk de oorspronkelijke pagina:

LOAD-DATE: 24 July 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              122 of 200 DOCUMENTS



                                 de Volkskrant

                             23 juli 2016 zaterdag

Gedicht vanaf de Visbrug

BYLINE: JOHN SCHOORL

SECTION: V Zomer; Blz. 40, 41, 42, 43

LENGTH: 2016 woorden



HIGHLIGHT: De Vietnamees Xuan Tran (56) kwam ooit als bootvluchteling naar
Nederland. Hij zou wiskundige worden, en werd een van de eerste loempiaverkopers
van het land. Én een bekende Dordtenaar. Dat laatste heeft zeker ook te maken
met zijn poëtische potentie.


Reportage


Xuan Tran (56) gaat staan, naast zijn stoel op het caféterras. Een motor rijdt
voorbij, gevolgd door een draaiorgel. Xuan Tran doet zijn ogen dicht, en haalt
diep adem. Claudia kijkt hem aan. Harry neemt een slokje koffie, net als Jan. In
Trans loempiazaak, ietsje verderop, bestelt een dame met een hoedje een loempia.



Dan begint hij te zingen, nog steeds met de ogen dicht. Opeens dansen er
betoverende Vietnamese zinnen door de Dordtse binnenstad, iemand zou ze moeten
vangen, met een visnet. De loempiaverkoper van de Visbrug doet zijn ogen open,
alsof hij even is weggeweest. 'Wie wil er een loempia?', zegt hij.

'Wacht nou even Xuan', riposteert Harry. 'Vertel nou eerst over je gedicht.'

'Oké, oké.'

'Nou, waar ging het over?'

Over het vuurwerk dat hij zag, in het jaar dat de Muur viel, in 1989. De
communisten waren weg uit Rusland, uit Oost-Europa. Hij hoopte vurig dat de
communisten ook uit Vietnam weg zouden gaan. Dat er een liberale lente in
Vietnam zou komen.

Wacht maar, wacht maar. / Ik kom terug om het land op te bouwen. /Ik kom, ik
kom. /Wacht maar, ik kom thuis.

Dat was het gedicht, dat hij in een feeërieke toonsoort a capella verspreidde.

Maar hij kan onmogelijk terug naar Vietnam, zegt hij er in half afgebakken
zinnen achteraan, in zangerig Aziatisch uitgesproken. Want hij is een politiek
bootvluchteling, een slachtoffer van een boosaardig communistisch regime, dat
nog steeds communistisch is. Hij schaamt zich dood voor Vietnam. Alleen in
Nederland is hij vrij. 'Waar vrijheid is, is mijn land. Hier dus. Hier is het
gezellig.'

Xuan Tran zit weer, met Claudia en Harry aan een tafeltje, en Jan blijft maar
even. Ze staan om hem heen, zo moet je het zien. Ze zijn er voor hem, ieder op
zijn eigen manier. Want Xuan hoort in Dordt, als een beeldbepalend gezicht van
de stad. Dat weet iedereen.

Harry Zimmerman is een boekenverkoper die 'm secondeert bij zijn gedichten.
Claudia Voll helpt hem met de taal; niet dat ze Vietnamees spreekt, maar ze kan
wel adequaat Trans aanhoudende verwarring wegnemen. Jan van der Geer, dichter en
publicist, noemt hij 'mijn kunstbroeder', tevens steun en toeverlaat aangaande
ambtelijke Dordtse aangelegenheden.

'Iedereen is hier gezellig', zegt Xuan. 'Je moet in het leven aardig zijn. Als
je aardig geeft, geven ze aardig terug.'

Jan: 'Hij is een lieve man.'

Xuan: 'Gezellig is belangrijk in mijn leven. Goed naar anderen luisteren. Als ik
iemand zie: kijk een glimlach, kijk in mijn ogen. Dat doe ik elke dag. Ik ben
dan echt een lieve man.'

Het moet 'm ook van het hart, dat hij fouten heeft gemaakt in dat nieuwe land
van 'm. Hij wachtte veel te lang met het zich bekwamen in de Nederlandse taal.
Tellen ging nog wel, en ja en nee zeggen, en nog een paar rondslingerende
woorden uit het Vietnamees-Nederlands culinair spectrum. Dat was niet handig,
daar is hij eerlijk in. Maar hij heeft bijgeleerd, hij doet zijn best op
Nederlandse les. 'Wijzen met vingers alleen is niet genoeg.'

'Maar hij moet hier weg', zegt Harry. Er komt een gat in de weg bij de brug,
legt hij uit. Daar moet een trap naar beneden komen, zodat de toeristen bij de
gracht komen om een fluisterboot te pakken. 'Niemand zit op die plannen te
wachten, maar die wethouder moet zo nodig.'

'Ik ga loempia's halen', zegt Xuan.

Harry: 'Ik ben lid van het Buddingh' Genootschap, en laatst was er een speciale
gelegenheid, vanwege de dertigste sterfdag van Kees Buddingh'. Ik heb Xuan
uitgenodigd. Hij is tenslotte een Dordtse dichter. Die bewuste avond las hij
twee gedichten voor. Dit hadden ze nog nooit meegemaakt. Hij zong zijn
gedichten. Echt uit zijn hart. Er zat een emotie in, die je zelden in poëzie
hoort.'

Als hij terugkomt, legt hij de tafel vol met dunne langwerpige Vietnamese
loempia's, met een bakje huisgemaakte rode saus. LoempiJA staat er op een in de
stad verspreide actiefolder, die hij laat zien. Zeg ja tegen loempia, met een
verstripte en lachende Xuan als bonus.

Xuan: 'Allemaal een loempia. Met saus.'

Op het Dordtse gemeentehuis kreeg Xuan Truan ruim een half jaar geleden te horen
dat er voor hem geen plek meer was in de nieuwe inrichtingsplannen rond de
Visbrug. Drie maanden later volgde een schriftelijke bevestiging: zijn
huurcontract was afgelopen. 'Toen ging mijn hoofd kapot.'

Harry: '850 duizend euro moet dat allemaal gaan kosten, die herinrichting van de
Visbrug.'

De loempiaverkoper was in paniek en liep 's nachts rondjes in zijn slaapkamer.
Zijn vrouw had nachtmerries en huilde heel de dag. Rond zijn kraam broeide het
verzet, er kwam een handtekeningenactie op gang, mensen gingen zich voor hem
inzetten. Waarom moet onze loempiaverkoper weg?, heette het. Hij staat er al
dertig jaar. We willen geen gat in de brug, we willen Xuan.

'Veel mensen begrijpen het niet', zegt hij. 'Daarom zij allen handtekening
zetten, gezinnen en toeristen. Bijna vijftienduizend handtekeningen. Blijf
vechten, zeggen ze.'

Harry: 'Die actie voor Xuan staat natuurlijk voor iets groters. Het is ook een
protest tegen een onzinnig project. Er zijn bezuinigingen, zoals in elke stad,
die de gewone man raken. We hadden hier de fanfare en de harmonie waar geen geld
meer naartoe kon, maar er komt wel zo'n gat in de brug.'

Xuan: 'Ik moest veel huilen. Want hoe nu verder? Met werk? Dat maakte me bang.
Ik heb maar twee handen. Ik dacht: ik moet vechten tegen angst. Iedere twintig
minuten. Trainen, niet bang zijn. Want ik kon niet meer slapen. Ik kon niet meer
dichten. Ik zag geen toekomst. Als het zo doorgaat, ga ik dood.'

En het hielp, merkte hij, de vrees voor de toekomst nam af, ook door alle steun.
'Nu ben ik vooral gedichten aan het maken. Wanhopig heet een gedicht. Ik hoef
niet wanhopig te zijn. Ik moet strijden. Ik moet vechten. Ik moet het zelf
doen.'

Harry: 'Helemaal waar, ik zag je angst beetje voor beetje verdwijnen.'

Xuan: 'Ja, nu is het weg.'

Zijn voornaam betekent lente, en zijn vader en opa hadden ook die naam. Er hangt
altijd verwachting in de lucht, net als in de lente. Zo voelt hij dat als hij
elke ochtend zijn loempiakraam opent op de Visbrug en Dordrecht ontwaakt. Xuan
wijst naar de versierde keet - met die in licht badende gerechten - waar zijn
vrouw nu aan het werk is. Zij is ook bootvluchteling, net als trouwens zijn
eerste vrouw, de moeder van zijn drie dochters.

Zijn vader was een hoge ambtenaar in Zuid-Vietnam. Na het einde van de
Vietnamoorlog in 1975 werd hij in de gevangenis gezet. Hij legde het aanbod van
de Amerikanen om hem over te vliegen naar de Verenigde Staten naast zich neer.

Claudia: 'Hij vindt het niet fijn om over zijn vader te praten. Toch, Xuan?'

In 1979 zag hij zijn vader voor het laatst. Samen met zijn moeder had hij ver
gereisd naar de gevangenis in Noord-Vietnam. Vijf minuten mochten ze 'm spreken,
en zijn boodschap was duidelijk: jullie moeten allemaal vluchten, jullie moeten
hier weg. Hij ging het niet overleven, en als ze in Vietnam zouden blijven, werd
het ook hun ondergang.

Er kwam een familievergadering, terug in Saigon, en de uitkomst was duidelijk:
er was geld voor één persoon en dat was hij. Hij had als oudste kind, en als
jongen, de beste toekomst voor zich. Met een plak goud op zak ging hij op pad.
Zoveel kostte de overtocht, in 1981, naar een ongewisse bestemming.

Met 49 mensen vluchtte hij richting Thailand, in een rubberbootje, totdat de
benzine op was, evenals het eten en drinken, en het bootje wezenloos
ronddobberde. Een Nederlands schip redde hen, en hij kwam terecht op de
Nederlandse ambassade in Singapore.

Xuan: 'Van Nederland wist ik niks. Alleen Johan Cruijff. Zo'n grote voetballer,
in een heel klein land, dat is vast een mooi land.'

Harry: 'Hij werd een zogeheten 'uitgenodigde vluchteling', hij hoefde niet zo'n
asielprocedure te volgen, maar kreeg gelijk een verblijfsvergunning.'

Na enkele opvangcentra had hij zijn zinnen gezet op een studie wiskunde aan de
TU in Delft. Na een half jaar hield hij het voor gezien, net als de Vietnamese
vriend met wie hij samen studeerde. Het was te moeilijk, vanwege de Nederlandse
taal. 'Ik begreep de cijfers en formules. Maar de taal van de professor niet.
Dus dacht ik: ik ga loempia's doen. Landgenoten hebben er succes mee. Mijn
vriend ging naar Leiden. Ik naar Dordrecht.'

Claudia: 'En die loempia's? Hoe wist je hoe je loempia's moest maken?'

Xuan: 'Ik vroeg aan een landgenoot hoe je Vietnamese loempia's moest maken. En
aan mijn schoonmoeder. We maakten ze zelf, eigen recept. Zoveel kilo taugé,
kruiden erbij. Deeg. Ik vond ze: lekker! Saus erbij. Heerlijk pittig. Ik kookte
nooit in Vietnam. Mijn moeder kookte altijd. Nu moest ik studeren op koken.'

Xuan Tran staat in zijn kraampje en staart voor zich uit. Het regent en niemand
heeft (nog) trek in een loempia. Mensen zoeken een plek om te schuilen. Dit zijn
de momenten dat hij een pen pakt, en een servet.

'Dan denk ik na over het leven', zegt hij. 'Dan begin ik gedichten te schrijven.
Tot er weer iemand een loempia wil.' Veel van die krabbels op servetten groeiden
uit tot gedichten. Een Vietnamese vriend vertaalt het van Vietnamees naar
Engels, en Harry zet het om in het Nederlands, als opmaat naar een bundel.
Inmiddels heeft hij honderden gedichten gemaakt.

Xuan: 'Veel te veel.'

Jan: 'Dat zegt-ie nou altijd, veel te veel. Maar het is toch de moeite waard?'

Harry: 'En die landgenoot dan van je, in Amerika, dat moet je ook vertellen.'

Xuan: 'De landgenoot zegt: je moet een boek maken. Mensen willen je lezen hier
in Amerika. Ze willen dat ik op de radio kom met gedichten. Ik ga ervoor zorgen
dat iedereen in Amerika jouw gedichten kent.'

Xuan: 'Ik zeg: 'Laat me met rust.''

Twee keer is hij in San José geweest, de Amerikaanse stad met de grootste
Vietnamese gemeenschap, uitgenodigd door zijn vermogende landgenoot. Daar stond
de bescheiden Dordtse loempiaverkoper voor een Vietnamees publiek van
tweeduizend poëzieliefhebbers.

'De mensen waren heel blij met mijn gedichten', zegt Tran. 'Ze willen weten
waarom ik niet in Amerika ga wonen. Ik moet hier hard werken, en na het werk
schrijf ik gedichten, als ik pieker of niet kan slapen. Ik wil niet een beroemd
schrijver worden. Ik wil voor mezelf gedichten maken. Ik ben een stiekeme man.'


Claudia: 'Hij wil je gewoon groot maken, die landgenoot. Hij gelooft in je. Da's
toch mooi, Xuan?'

Xuan: 'Ja maar ik wil loempia's verkopen, hier. Voor de lieve mensen in
Dordrecht. Voor de mensen in het land van Johan Cruijff. Hij is dood. Dat is
verschrikkelijk. Ik heb op de radio een gedicht over hem voorgelezen. Ik hield
van hem, de beste van de wereld. Daarom draag ik ook schoenen van het merk
Cruyff. Altijd. Al 36 jaar dat ik in Nederland woon. Ik ben hem dankbaar voor
Nederland.'

Noot: De gemeente Dordrecht laat weten dat niet kan worden gegarandeerd dat Xuan
Tran op de Visbrug kan blijven, ondanks de grootscheepse steunbetuiging vanuit
de bevolking. Het eerste plan van het college van B&W om een gat in de brug te
maken lijkt wel van de baan. Momenteel wordt gestudeerd op een nieuw
inrichtingsplan.



STADSGIDS

In het onlangs verschenen boek 111 plekken in Dordrecht die je gezien moet
hebben, geschreven door Frits Baarda, is een speciaal hoofdstuk gewijd aan de
Visbrug en zijn bekende bewoner, Xuan Tran. Uitgeverij THOTH.

LOEMPIA'S

In Nederland wonen 20 duizend Vietnamezen, veelal gewezen bootvluchtelingen en
hun nazaten. De vluchtelingen kwamen eind jaren zeventig naar Nederland. Wie
precies als eerste met de Vietnamese loempia in Nederland begon, is matig
gedocumenteerd. Een rondgang in de Vietnamese gemeenschap levert dit verhaal op:
tijdens Koninginnedag 1981 werden op de vrijmarkt in Delft door een Vietnamese
dame kleine gefrituurde hapjes verkocht, cha gio geheten. Vanwege het succes
werd deze formule gekopieerd. Overal in Nederland doken marktkraampjes op,
inmiddels zijn het er naar schatting 150. De hapjes werden loempia's genoemd,
want een vergelijkbaar gerecht werd bij de Chinees afgehaald. Inmiddels heten de
snacks ook in Vietnam 'Vietnamese loempia's', als gevolg van de vraag van
toeristen.

Waarom moet onze loempiaverkoper weg? Hij staat er al dertig jaar




Bekijk de oorspronkelijke pagina: , , ,

LOAD-DATE: 22 July 2016

LANGUAGE: DUTCH; NEDERLANDS

GRAPHIC: Xuan Tran bij zijn loempiakraam in de binnenstad van Dordrecht.
Van links af: Harry Zimmerman, Jan van der Geer, Xuan Tran en Claudia Voll bij
de kraam.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              123 of 200 DOCUMENTS



                                 de Volkskrant

                             23 juli 2016 zaterdag

Hoger, verder, sneller, dikker

BYLINE: BERT WAGENDORP

SECTION: V Zomer; Blz. 32, 33, 34

LENGTH: 1413 woorden



HIGHLIGHT: In een zomer vol voetbal, wielrennen en atletiek wordt de kiem voor
veel nieuwe sportboeken gelegd. Amerika gaf altijd de toon aan, maar Nederland
is bezig aan een inhaalrace, blijkt uit een subjectieve top-12.


Sport in boekvorm


Boeken over sport zijn niet altijd leuk, maar soms wel. Er zijn zelfs
sportboeken die je leuk kunt vinden, ook als je helemaal niet sportminded bent
en eigenlijk liever een boek leest over de geschiedenis van IJsland of het leven
van Franciscus van Assisi. De zomer, en zeker een sportzomer, is een goede tijd
om zulke sportboeken te lezen, omdat de lucht dan zindert van de sport, je even
iets anders kunt doen dan naar sport kijken en wellicht enig begrip krijgt voor
degenen die wél de godganse dag voor de televisie hangen om naar voetbal,
wielrennen of turnen te kijken. Of naar roeien. Een goed sportboek kan je
zodoende in harmonie brengen met de wereld om je heen, wat altijd prettig is en
de geest tot rust brengt. Houd je wel van sport, dan is het interessant de
actieve dan wel passieve beleving daarvan aan te vullen met nieuwe kennis en zo
de beleving te verdiepen.



Wat maakt een sportboek tot een goed sportboek? In de eerste plaats dit: het
moet niet louter over sport gaan, want dat is meestal dodelijk saai. Wanneer het
sportboek ook een tijdsbeeld geeft, of inzicht verschaft in de complexe psyche
van de topsporter (het is moeilijk topsporter te zijn zonder dat er een draadje
los zit) stijgt het uit boven de meestal niet zo boeiende weergave van de kale
feiten.

Ten tweede geldt voor het sportboek hetzelfde als voor alle andere boeken: het
moet een verhaal vertellen, het moet goed zijn geschreven en nadat de liefhebber
het boek heeft uitgelezen, moet hij of zij achterblijven met een lichte
hunkering en een gevoel van lichte verontwaardiging en/of teleurstelling: waarom
is het boek uit, in godsnaam? Had het niet honderd pagina's dikker gekund?

Het aanbod van sportboeken wordt veel en veel groter voor degenen die Engels
kunnen lezen. De meeste goede sportboeken komen uit de Verenigde Staten, de VS
zijn, behalve een reli-natie, ook een sportnatie. Honkbal, football, basketbal
en ijshockey houden het land bij elkaar, sport is een wezenlijk deel van de
samenleving. Dat zie je ook aan de Amerikaanse literatuur, waarin wordt gesport
dat het een lieve lust is. Vooral honkbal is populair onder schrijvers (The
Natural, Bernard Malamud, The Great American Novel, Philip Roth, Underworld, Don
DeLillo), maar er wordt ook gebasketbald (John Updike, Rabbit, Run), geworsteld,
zoals in de boeken van John Irving of zelfs gecricket (Joseph O'Neill,
Laagland). Sport is voor veel Amerikaanse auteurs een manier om dichter bij de
'gewone man' en de haarvaten van de samenleving te komen. Schrijvers schamen
zich ook niet om uit te komen voor hun sportliefde, een grootheid als Norman
Mailer was bezeten van boksen en honkbal, en getuigde daar ook van in zijn
boeken.

Een van de beste Amerikaanse journalisten van de 20ste eeuw, David Halberstam,
wisselde zijn werk over de Amerikaanse politiek en media (The Best and The
Brightest, The Powers That Be) af met sportboeken van hoog niveau (The Breaks of
the Game, Summer of '49). Er worden in de VS zelfs schitterende romans
geschreven waarin sport het centrale thema is, zoals Chad Harbachs De kunst van
het veldspel.

Langzaam maar zeker zie je ook in Nederland een verandering. Het niveau van
sportboeken wordt hier hoger en in de literatuur duikt soms een sportman op,
zoals de judoka in Peter Buwalda's Bonita Avenue. Vroeger was C. Buddingh' de
enige die zich dergelijke frivoliteiten veroorloofde (Daar ga je, Deibel!), en
vermoedelijk is hij daardoor als prozaschrijver ook nooit helemaal serieus
genomen door bleke, dichtgeslibde recensenten die zich niets zinlozers konden
voorstellen dan een bal (of een fiets) en niets absurders dan een roman met een
bal erin (of een racefiets). Weliswaar had Tim Krabbé destijds zijn De renner al
geschreven (in 1978), maar dat boek maakte op de meeste literatuurpausen weinig
indruk, ook al behoort het tot het beste wat de Nederlandse literatuur dat
decennium voortbracht.

De boeken op mijn lijst van Beste Sportboeken Aller Tijden moesten aan een
aantal criteria voldoen. Fictie viel bij voorbaat af, zelfs als sport er een
prominente rol in speelt. Een roman is een roman, nooit een sportroman. Verder
moest ik de boeken zelf hebben gelezen, zodat ik niet hoefde af te gaan op het
oordeel van anderen. Dat laatste leidt ongetwijfeld tot enorme omissies - ik zit
niet louter sportboeken te lezen. De productie is zo groot dat ik daar een
dagtaak aan zou hebben en er wordt ook nog weleens een boek geschreven dat niet
over sport gaat, maar wel alleszins de moeite waard is.

Ook in minder toegankelijke talen dan het Engels wordt ongetwijfeld schitterende
sportwerk geproduceerd. Maar zoals Nederlandse sportboeken zelden worden
vertaald, omdat ze buiten de grenzen domweg niet worden opgemerkt, zo missen we
hier al heel snel het beste van de Braziliaanse en IJslandse sportschrijvers die
mogelijk wereldroem zouden verdienen. Ze ontbreken hier. Net als overigens een
lange lijst ander magnifiek sportwerk.

Waar is Nick Hornby's Voetbalkoorts? Waar Hillenbrands Seabiscuit? Waarom
ontbreken Roger Kahns The Boys of Summer en 8 Seconden, de Tour van 1989 van
Herman Chevrolet? Bissingers Friday Night Lights, Paper Lion van George
Plimpton, McPhee's Niveaus van het spel, Lagercrantz' Ik ben Zlatan,
Fotheringhams Put me back on my bike, het verzameld sportwerk van Gay Talese:
niet in de lijst. Net als nóg tien sportboeken waarvan u en ik weten dat ze
formidabel zijn.

Allemaal op subjectieve gronden gesneuveld. De lijstjesmaker gaat als een
gewetenloze slager tekeer, het bloed druipt van de muur, hij ziet het wenend
aan. Echt, deze lijst had er zomaar héél anders uit kunnen zien, er is heel veel
moois.

Is een boek verkrijgbaar in het Nederlands, dan heb ik de Nederlandse titel
gebruikt.

ER IS HEEL VEEL MOOIS

1. David Halberstam, The Breaks of the Game (1981)

Onvergetelijk portret van een professioneel basketbalteam, een sportorganisatie
en de Amerikaanse samenleving aan het eind van de jaren zeventig van de vorige
eeuw.

2. Juliet Macur, De leugens van Lance, de ondergang van een wielerlegende (2014)


Een nauwgezette en spannende speurtocht naar hoe het allemaal kon gebeuren, naar
wát er precies gebeurde en naar de psyche van een bezeten man.

3. John Feinstein, A Season on the Brink (1986)

De van binnenuit beschreven belevenissen van het basketbalteam van Indiana
University. Een non-fictieroman over de geniale maar geschifte coach Bob Knight
en de kwetsbare sterspeler Steve Alford.

4. David Remnick, King of the World, Muhammad Ali And The Rise of An American
Hero (1998)

Eigenzinnige biografie van de hoofdredacteur van The New Yorker, over de vroege
jaren van Muhammad Ali en diens betekenis voor de Amerikaanse samenleving.

5. Erik Brouwer, Spartacus, de familiegeschiedenis van twee joodse Olympiërs
(2009)

Hoogtepunt in de Nederlandse sportliteratuur, met een onvergetelijke tekening
van het joodse Amsterdam van voor de Eerste Wereldoorlog

6. Michael Lewis, Moneyball (2003)

Hoe de honkbalclub Oakland Athletics succes boekte door statistieken boven
intuïtie te stellen. Fascinerend boek schuddhet conservatieve voetbal wakker.

7. Auke Kok, 1974, Wij waren de besten (2004)

Over het Nederland van de jaren zeventig en hoe Oranje de laatste afslag miste
op weg naar de wereldtitel voetbal van 1974. Sporthistorie die een tijdsbeeld
schept en een beeld van een generatie.

8. Norman Mailer, Het gevecht (1975)

De schrijversblik op 'The Rumble in the Jungle', het gevecht om de wereldtitel
zwaargewicht tussen Muhamad Ali en George Foreman, in Kinshasa, 1974.

9. Benjo Maso, Wij waren allemaal goden (2003)

Socioloog Maso werd bekend met Het zweet der goden, maar dit boek, over de Tour
de France van 1948, is nóg beter. Meeslepend verhaal over een vergeten tijd en
andere wereld.

10. Joe McGinniss Het wonder van Castel di Sangro (1999)

Een Amerikaan in een Italiaans dorpje waar zich een voetbalwonder voltrekt.
Magnifiek portret van een kleine samenleving in contact met de grote wereld, vol
bijzondere karakters.

11. Jim Bouton, Ball Four (1970)

Legendarisch boek van een profhonkballer die kan schrijven en die niet bang is
de vuile was buiten te hangen en uit de kleedkamer te klappen.

12. A.J. Liebling, The Sweet Science (1956)

Liebling schreef prachtig over eten in Parijs, over het Amerikaanse leger in de
Tweede Wereldoorlog en over van alles en nog wat. In deze verzameling verhalen
schrijft hij prachtig over boksen.

In de Amerikaanse literatuur wordt gesport dat het een lieve lust is




Bekijk de oorspronkelijke pagina: , ,

LOAD-DATE: 22 July 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              124 of 200 DOCUMENTS



                                 de Volkskrant

                             23 juli 2016 zaterdag

De 100 beste grappen van nederland

BYLINE: DOOR JULIEN ALTHUISIUS, CHRIS BUUR, ROB GOLLIN, PATRICK VAN DEN
HANENBERG, JORIS HENQUET, MARTINE DE JONG, HARO KRAAK EN MARK MOORMAN

SECTION: V Zomer; Blz. 60, 61, 62, 63

LENGTH: 2660 woorden



HIGHLIGHT: Waarom is er nog geen canon van de Nederlandse humor? V Zomer
Magazine stelt in zes afleveringen een eigen lijst samen van met recht
lachwekkende comedyfragmenten. Deel 2, met als toegift: in de literatuur kunnen
ze er ook wat van. De fragmenten zijn te zien op volkskrant.nl/humor.


Comedycanon

82. Olifant

Commercial Rolo - 1995

Grand Prix in Cannes 1996, Beste Nederlandse Commercial Aller Tijden volgens
Loekie in 2016, en wereldwijd een van de elegant-geestigste televisiereclames
ooit. IJzersterk gecast ook: dat gezette pestjochie dat een schattig
babyolifantje zijn Rolo onthoudt, en de goedgelijkende burgersukkel als hij
volwassene is. Schitterend scriptje van Marcel Frensch, Diederick Koopal en JP
Nieuwerkerk ; goed getimed door regisseur (en oprichter van productiebureau
Czar) Rogier van der Ploeg krijgt de sukkel een lel met de slurf van de
volwassen olifant. Volgens de gouden wetten van de humor echt zo'n verrassing
waar je naar uitkijkt.

81. Geert Wilders in de snackbar

Ronald Goedemondt - 2011

Het accent is geen probleem. Geert Wilders komt uit Venlo, Ronald Goedemondt uit
het nabijgelegen Tegelen. Ook het jargon van de politicus maakt de cabaretier
zich moeiteloos eigen. In dit fragment uit de show Binnen de lijntjes voert hij
Wilders op die in een snackbar tekeer gaat tegen iemand die na gedane arbeid
('een hele dag zitten kliklaminaten') naar eerlijk zweet ruikt. Je hoort dat
Goedemondt de woorden lekker in de mond voelt liggen. 'Zeg meneertje
Koekepeertje!' Die krijgt de opdracht iets te doen aan 'deze smeerpijperij, deze
aromatische janboel'. 'U moet wel echt knettergek zijn om te denken dat deze
muffe middeleeuwse kelderlucht onopgemerkt zou blijven. Doe eens even normaal,
man!' Horen we de waarschuwing ook?

80. Met de Ajax-bus naar PSV


Freek de Jonge - 1987

Een hilarische beschrijving in zijn show De Pretentie van de busreis die De
Jonge maakt met Ajaxsupporters van Amsterdam naar Eindhoven. De Jonge heeft
totaal geen vat op de supporters die er vooral op uit zijn de boel te slopen.
Zij hebben op elke vermaning een antwoord: 'Dát zullen we nog wel eens zien!'
Onderweg raken ze wel wat supporters kwijt die op de bus zijn geklommen en de
hoogte van een viaduct verkeerd hebben ingeschat.

79. Het Goedste Nederlands

Draadstaal - 2007

Met Draadstaal maakten Jeroen van Koningsbrugge en Dennis van de Ven jarenlang
een bij vlagen weergaloos sketchprogramma. Waarschijnlijk hun meest geslaagde
typetjes waren Fred en Ria Onderbuik, een volks koppel dat wekelijks rokend en
vloekend zijn maatschappijkritische geluid ventileerde vanaf een kunstlederen
bankstel. De gebrekkige kennis van Freds Nederlands en de versprekingen die
daaruit voortvloeiden, maakten van de zoveelste platvloerse typetjes, Fred &
Ria, een sketch om nooit meer te vergeten. Uit 'Het Goedste Nederlands', waarin
Fred tiert over zijn zoon Rocky die voor de tweede keer 'is moeten gaan blijven
zitten in de brugklas': 'Nou lijkt het alsof hij dus een Nederlander is die hier
dus geboren en gewogen nota beide benen, snap je, dat die hier vandaan komt. Dat
die nog slechter Nederlands ken spreken als de gemiddelde allochtoon hier.'

78. Lenen, lenen, betalen, betalen

Youp van 't Hek - 1982

Een zeer grappige, wrange en ritmisch geweldige (Van 't Hek geeft met zijn
tikkende voet onophoudelijk de cadans aan) conference uit de show Man vermist,
over het banksysteem dat de gewone man in de wurggreep houdt. Dit is van ver
voor de financiële crisis en bijna dertig jaar voordat scherpe films zoals
Margin Call en The Big Short met dezelfde aanklacht kwamen. Nadat deze scène (in
1984) was uitgezonden in de Alles is anders show van Aad van den Heuvel, waren
de kaarten voor de show Youp van 't Hek niet meer aan te slepen.

77. Partnerruil

Paul van Vliet - 1971

Een man loopt helemaal leeg tegen de barkeeper over een avondje partnerruil,
waarin hij heeft toegestemd op aandringen van zijn vrouw. Het wordt de
treurigste avond van zijn leven, als hij wordt opgescheept met een
onaantrekkelijke vrouw en hij zijn vrouw de slaapkamer in ziet verdwijnen met
'die snor'. Tragisch en oergeestig, uit de show Noord West.

76. Mat Herben krijgt Pim Fortuyn door

Kopspijkers - 2002

Het cabaret uit het tv-programma  Kopspijkers behandelde telkens de actualiteit
van de voorgaande week met prominenten, gespeeld door komieken. In deze
aflevering zijn de protagonisten LPF-Kamerlid Mat Herben (Paul Groot), Theo van
Gogh (Mike Boddé) en Volkert van der G. (vertolkt door Owen Schumacher, die
alvast met een balkje voor zijn ogen op komt lopen). Mat Herben heeft
puddingbroodjes meegenomen, maar hij vreest dat het niet gezellig gaat worden.
Gelukkig heeft hij nog steeds 'een lijntje met Pim' omdat hij 'mediamiek begaafd
is'. De geest van Pim openbaart zich via Herben, via Groot: 'Het is toch een
bloody shame!'

75. Tennisracket halen

Toon Hermans - 1980

Overtuigender bewijs van less is more  op de planken bestaat niet. Toon Hermans
vraagt zijn assistent Johnny of hij een tennisbal en een tennisracket uit de
kofferbak van zijn auto wil halen. Dan kan hij er een verhaaltje over vertellen.
Johnny verdwijnt tussen de coulissen. Vervolgens gebeurt er minutenlang
verbijsterend weinig. Hermans drentelt over het podium met de handen in de
zakken. Hij blaast even zijn wangen op. Er klinken gierende lachsalvo's uit de
zaal. Om niks. Dan gooit de grootmeester er een schepje bovenop. 'Johnny komt
zo'. De zaal bezwijkt.

74. Pits

Commercial Centraal Beheer - 1987

Ze werden later steeds gecompliceerder en daarmee ook minder leuk, de spots met
de eeuwige slotzin 'Even Apeldoorn bellen'. Maar in deze commercial kan iedereen
zich wel verplaatsen: in de hectiek van een bandenwissel in het circus van de
Formule 1 gaat iets gruwelijk mis. Een jonge monteur geeft met zijn collega's
het sein voor vertrek na een pitstop. De motor gilt, de auto trekt op en dan
tekent ontzetting het gezicht van de sleutelaar. Hij kijkt naar beneden en ziet
dat één band is achtergebleven op het asfalt. Sterk is dat de manke auto zelf
buiten beeld blijft. Let nog vooral op het schuldbewuste lachje op het eind.
Hier is een carrière in de racerij in de knop gebroken.

73. De spastische pyschiater

Alex Klaasen en Martine Sandifort - 2002

Wie helpt nu eigenlijk wie? Dat is de grote vraag in deze schuddebuiksketch uit
het eerste en helaas enige theaterprogramma dat Alex Klaasen en Martine
Sandifort samen maakten, Volgend jaar lach je d'r om. Klaasen speelt een
bedeesde Tukker die in therapie gaat omdat hij bang is voor 'grote jongens die
eieren in zijn nek gooien'. Maar zijn therapeut blijkt hevig spastisch, waardoor
de problemen van Klaasen in het niet vallen bij de moeite die zijn therapeut
ondervindt om op een kruk te gaan zitten en om 'Petje af!' te zeggen. Sandifort
speelt de therapeut magistraal, met precies de juiste verhouding tussen humor en
tragiek.

72. In Almelo

Herman Finkers - 1985

Heerlijke zelfspot van de Twentse droogkomiek in zijn show EHBO is mijn lust en
mijn leven. Dit ging over het uitgaansleven in zijn geboorteplaats. 'Een
stoplicht springt op rood, een ander weer op groen, in Almelo is altijd wat te
doen.' Duidelijker kon het leven in de provincie niet worden beschreven. In de
voorstelling schalde nog even het koper uit New York, New York van Frank
Sinatra. Finkers verontschuldigde zich voor de geluidsman. 'Erik komt uit
Glanerbrug en dan lijkt Almelo al heel wat.' De gemeente zou later een deel van
de zin als wervende leus benutten. 'Altijd wat te doen.' Finkers maakte in 2015
nog een hele cd met liedjes over zijn stad: Koo wit de floo in Almelo.

71. De gulle lach

Wim Sonneveld - 1971

Sonneveld vertelt hoe hij op straat wordt aangesproken door een rasechte
Amsterdammer die zich beklaagt over het gebrek aan humor. 'Ach meneer Sonneberg'
begint de klaagzang, met tal van voorbeelden van mensen die er de lol niet van
inzien. 'Daarom vraag ik u af, waar is de gulle lach op heden te Amsterdam
gebleven?' Neem de man op de trap: 'Een geintje, meneer Sonneberg, een geintje!
Ik had een paar borreltjes op, ik was goedgemutst. Maar dacht u dat-ie lachte ?'
De tekst kwam van Carmiggelt, die een aantal van de bes-te conferences van
Sonneveld leverde, gebaseerd op zijn Kronkels.

70. Straatinterviews

Freek de Jonge - 2014

In zijn recentste theatervoorstelling Als je me nu nog niet kent behandelde
Freek de Jonge de ramp met de MH17 via een meesterlijke omweg: hij persifleerde
het populaire journalistieke genre van het straatinterview en leverde zo subtiel
commentaar op de wijze waarop de Nederlandse overheid met de rouw rond de
vliegramp omsprong. Niet iedere geïnterviewde is even persoonlijk betrokken bij
de ramp, zoals het echtpaar dat zegt: 'Ja, wij hebben het er ook erg moeilijk
mee, want wij hebben laatst ook nog iemand naar Schiphol gebracht.'

69. Safari

Plien & Bianca - 2001

Een van de betere kostuumvondsten uit de cabaretgeschiedenis: Plien van Bennekom
en Bianca Krijgsman spelen in hun programma Ngorongoro twee Gooise kakdames die
op safari in Tanzania zijn. Niet lekker veilig in een jeep, maar zittend op de
rug van twee kleine zwarte mannetjes, die de vrouwen over de savanne loodsen. In
deze precaire opstelling waggelen Plien & Bianca over het podium, terwijl het
publiek het uitschatert en de verwende krengen klagen over hun psychiaters thuis
en het niveau van de Afrikaanse vakantie: 'Wilde dieren, kom eens tevoorschijn.
Wat een kutsafari.'

68. Bijbelverhaal

Hans Teeuwen - 1994

Met de overenthousiaste, licht stotterende stem van een onzekere en onnozele
Jordanees vertelt Hans Teeuwen in zijn show Hard en Zielig zijn versie van de
Bijbel, een verhaspeld verhaal waarin hij tig sprookjes en parabels door elkaar
haalt. Met inmiddels klassieke oneliners als 'Mensen hebben het wel altijd over
de joden en zo, maar die Duitsers, dat waren ook geen lieverdjes, hoor', 'Dat is
helemaal niet voor te lachen' en 'Toen ging Jezus, met zijn smerige poten, over
dat water heen lopen!'.

67. Herfstsonate

Arjan Ederveen en Tosca Niterink - 1993

Herfstsonate was een van de beste filmpastisches van regisseur Pieter Kramer uit
het tv-programma Kreatief met kurk. Herfstsonate (Hostsonaten) was een van de
late Bergmans (1978) met Ingrid Bergman als een concertpianist die op bezoek
gaat bij de dochter (Liv Ullmann) die ze al jaren niet heeft gezien. Veel somber
gestaar naar buiten en Chopin op de soundtrack. De pastiche heeft de
Bergman-stijl tot in de details goed en is geheel in het nep-Zweeds opgenomen,
waarbij we alleen het telkens weer uitgesproken woord 'mama' herkennen. Bergman
zou het niet beter doen.

66. Geen jager, geen neger

Herman Finkers - 1992

In het kader van de actie 'Racisme, voor je het weet ben je zelf aan de beurt'
speelt Herman Finkers in zijn voorstelling Dat heeft zo'n jongen toch niet nodig
het spel Geen Jager, Geen Neger. In deze parodie op het bekende
radiotelefoonspelletje waarin je geen 'ja' of 'nee' mag zeggen, draait het om de
verboden woorden 'jager' en 'neger'. Dat kan niet moeilijk zijn, zou je zeggen.
'Mevrouw, u woont in Almelo?' 'Dat klopt, ik woon in Almelo, naast een neger.'
Ach wat zonde, en ze had zo geoefend.

65. Waarom ik voor de JSF ben

Tim Fransen - 2013

Tim Fransen legt uit waarom hij voor de Joint Strike Fighter is. Omdat hij het
bijvoorbeeld 'een supertof vliegtuig' vindt, dat 'vet snel' kan. En met
chronische zieken win je de oorlog ook niet, toch? En wat willen we eigenlijk,
iemand in een rolstoel, of een supertof vliegtuig? Nou dan. En als we toch bezig
zijn, kunnen we het dan niet meteen STF noemen? Super Tof Fliegtuig. Fout
gespeld inderdaad, maar dat helpt om de vijand te ontregelen. En dan hangen we
er een doek achter met de tekst 'mede mogelijk gemaakt door de chronisch
zieken'.

Volgende week de nummers 64 t/m 47

HORS CONCOURS - Het geschreven woord

Misschien is dit genre nog wel het allermoeilijkst: alleen pen en papier om de
schaterlach op te wekken. Vandaar een selectie hors concours: het geschreven
woord.

De honderdjarige

Godfried Bomans, Kopstukken - 1947

Een journalist bezoekt een 100-jarige, toch al niet de spannendste klus in het
verslaggeversbestaan. 'Is vader thuis?', vroeg ik aan het oude mannetje, dat
open deed. Hij knikte, en liet mij in een kamertje waar een nóg ouder mannetje
zat, dat al bijna dood was. Haastig rukte ik een spreekhoorn van den wand en
schreeuwde in zijn oor: 'Wel gefeliciteerd!' 'U bent abuis', zei de oude man met
doffe stem, 'vader is boven.' Ik vloog de trap op, want ik begreep, dat het nu
een kwestie van seconden was. Daar hing de 100-jarige aan de touwen: hij was
bezig een vogelnestje te maken.'

Uitstapjes voor smeerkezen

uit Gerrit Komrij, Dit Helse Moeras - 1983

Eikellust, Fluitpolder, Kezenhoek, Fockemastate, Galamadammen, Griethuizen,
Sexbierum, Zestienroeden, Wippolder, Hardenbroek, Delhuijzen, Hobbelerheide,
Achterambacht, Onderlangs, Tussenweg, Bruiningspolder, Kraantje Lek, Buiksloot,
Vuilhuizen, Zaadwaard, Pikveld, Warmenhuizen, Juffersweert,
Lieve-Vrouwen-Parochie, Vrijhoeve, Grijpskerk, Rucphen, Waspik, Nigtevecht,
Ruigoord, Leerbroek, Kwakpolder, Loosduinen, Mijdrecht, Stavoren, Houthem,
Cockdorp, Gulpen, Pijpersdijk, Slikkerveer, Krimpen aan de Lek.

Over de roman Willem Norél van C. Terburgh (1889)

uit Lodewijk van Deyssel, De Scheldkritieken - 1979

Zo venijnig kon Van Deyssel zijn.  'Wat is Willem Norél? Willem Norél is een
vaal verhaaltje, niet lief en niet vies, niet rijk en niet arm, niet schoon en
niet leelijk, maar vol zeurige keurigheid, nietige netheid, hopeloze
ordentelijkheid, muffe bevalligheid, geringe flinkheid, bleeke zedelijkheid,
lammenadige grappigheid, kinderachtige karaktervastheid, vol
provincialig-ostentativen inborst-adel, aanmatigend onder zijn vlagje van
fraaie-uitgave, bizondere spelling, kleinaardig-vrije opmerkingen over
godsdienst-genootschappen en belachelijk
hulpeloos-nieuwerwetsche-'natuurbeschrijvingen'-imitaties, de ouwerwetsche
trekschuit van een droog, dor, sukkelig en lam realisme in den flauwen wind van
een klein-zielig en krachteloos-koud bedachte 'intrige' door het bekrompen
kanaal van een zwak en onbekwaam taaltje voerend.'

Een bedenkelijk huwelijk

uit Simon Carmiggelt, Poespas - 1952

'Ze zitten met d'r dertienen in het zaagsel en doen een beetje denken aan een
tafereel uit een lekespel van vrijzinnig christelijke meisjesstudenten. Er zijn
twee witte bij, die pretentieuze gezichtjes trekken van geroofde
kasteelkinderen, met geborduurd ondergoed in een zigeunerkamp, want die andere
vertonen de ongegeneerdheid van Mokumse beroepskampeerders en vegen de plukjes
zaagsel niet eens meer uit de snorren.'

Mijn zwemmen

uit Kees van Kooten, Koot droomt zich af - 1977

'Maar helaas je krijgt  kinderen en die zien dat andere pappa's wél kunnen
kraulen. Dus tot voor kort deed ik met vakantie even snel de afstand tot een
vast rotspunt X schatten, heel diep ademhalen, vierenhalve slag kraulen en tien
minuten ruggelings drijven uitrusten, want het lijkt mij voor een kind vreselijk
om op latere leeftijd een vader te hebben die alleen maar de schoolslag kan
zwemmen, vooral als het kind een moeder heeft die wél de Kraul kan.'

NUMMERS 100-83

100 Watskeburt - De Jeugd van Tegenwoordig (2005)

99 Terugblik op WK '74 - Studio Spaan (2002)

98 Stekkie van de fuchsia - Ja zuster, nee zuster (1967)

97 Deutscher mit Pasen - Cursief (1973)

96 Datingscène Abel - Alex van Warmerdam(1986)

95 Buckler - Youp van 't Hek (1989)

94 Geld - Neerlands Hoop Express (1974)

93 Stilstaan bij standbeeld - Jiskefet (1992)

92 De Surinaamse trainer - Najib Amhali(1999)

91 Kroketten - Wim Sonneveld (1964)

90 Nieuwe buren - Cabaret Lurelei (1965)

89 Berichten voor de vissers - Borát (1984-1989)

88 Antwoordapparaten - Tim en Wart Kamps en Bor Rooyackers (2003)

87 Imitatie Den Uyl - Wim Kan (1976)

86 Nobody fucks with Frank de Grave - Kopspijkers (2001)

85 Baas Bea - Buro Renkema (2006)

84 Senseo - Toren C 2010)

83 Matthäus-Passion - Koot en Bie (1981)

'Johnny komt zo'

'Doe eens even normaal, man'

Een tragisch maar oergeestig avondje over partnerruil

'Die Duitsers waren ook geen lieverdjes hoor'

'Wilde dieren, kom eens tevoorschijn. Wat een kutsafari'

'Een stoplicht springt op rood, een ander weer op groen, in Almelo is altijd wat
te doen'

Bergman-stijl is tot in details overgenomen




Bekijk de oorspronkelijke pagina: , , ,

LOAD-DATE: 22 July 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              125 of 200 DOCUMENTS



                                 de Volkskrant

                              22 juli 2016 vrijdag

Casino

BYLINE: ARNON GRUNBERG

SECTION: Ten Eerste; Blz. 1

LENGTH: 161 woorden


Voetnoot

Coen Teulings schreef woensdag in NRC over vrijhandel versus protectionisme: 'De
pond is door de Brexit nu zo'n 15 procent minder waard. Omdat Engelsen net als
wij ruwweg de helft van hun consumptie importeren daalt de koopkracht van de
Engelse Henk en Ingrid dus ruwweg met 7 procent.'

Hij voegt eraan toe dat de Brexiteers iets anders hadden beloofd.

Je wint geen verkiezingen met beloftes van verarming, al kan dat wel het gevolg
zijn van verkiezingen. Wat dat betreft lijken verkiezingen op het casino. Men
gaat naar het casino in de hoop rijker te worden, sommige mensen verarmen er in
hoog tempo.

Dat vrijhandel geen panacee is, heeft Teulings zelf ook al eens betoogd.

Treurig is vooral dat sommige progressieve mensen denken dat minder vrijhandel,
meer protectionisme, meer nationalisme, minder kapitalisme, minder EU, zal
leiden tot meer rechtvaardigheid en een beter milieu.

Integendeel, het omgekeerde zal het geval zijn.




Bekijk de oorspronkelijke pagina:

LOAD-DATE: 21 July 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              126 of 200 DOCUMENTS



                                 de Volkskrant

                             21 juli 2016 donderdag

Kan KLM vliegen zonder pursers?

BYLINE: PETER DE WAARD

SECTION: Economie; Blz. 23

LENGTH: 498 woorden


De kwestie Peter de Waard


Een purser was oorspronkelijk 'de man' die op de schepen verantwoordelijk was
voor de geldzaken. De functie werd al in de 14de eeuw ingesteld in
Groot-Brittannië en zou zelfs tot 1852 een officiële rang zijn in de Royal Navy.



De koopvaardij nam de rang over. Degene aan boord die ging over de administratie
werd de purser of ship's purser genoemd.

En toen de luchtvaart begin vorige eeuw vorm kreeg kwam daar ook een purser,
want het systeem van rangen en standen (net als op de passagiersschepen en
treinen kwamen in vliegtuigen tenslotte ook klassen) was heilig. Op de
vliegtuigen telt de purser van nu nog de ontvangsten op van de taxfree-verkopen
in de toestellen, hoewel die in deze tijd nauwelijks de moeite waard zijn.

Alleen vrouwen die zich stierlijk vervelen in het vliegtuig willen nog weleens
een geurtje kopen. Of mannen die wroeging hebben na een lange zakenreis.

Dat de KLM een streep door de hiërarchie in het toestel met senior pursers,
pursers en assistent-pursers wil halen is in sommige opzichten begrijpelijk. De
tijd staat niet stil. Heinrich Kubis was in 1912 de allereerste steward op een
vliegtuig. Tot 1930 was het een exclusief mannenberoep. Cabin boys werden ze
genoemd. Ellen Church was in 1930 de allereerste stewardess. Binnen twintig jaar
hadden de sky girls de cabinejongens totaal verdreven.

Stewardess was heel lang de droombaan voor ieder meisje dat niet zo mooi kon
zingen als Doris Day of zo goed kon tennissen als Margaret Smith. De glitter en
glamour van het blauwe PanAm-uniform stond gelijk aan de avondjapon van een
Hollywood-ster op de Oscaruitreiking.

Stewardessen moesten aan zoveel bizarre eisen voldoen qua gewicht, lengte,
uiterlijk, leeftijd (32 jaar maximaal) en burgerlijke staat (ongetrouwd) dat de
gemiddelde carrièreduur bij PanAm achttien maanden was. Daarom was het goed dat
er een wat meer ervaren kracht, een purser, boven de troepen stond zoals dat ook
gold (een sergeant-majoor) voor dienstplichtige militairen. Tegenwoordig is de
droombaan van vrouwen allang veranderd in die van soapie, premier of president.


Het vliegen is ook allang niet meer alleen iets voor de happy few. Dankzij
Ryanair en Easyjet is vliegen per kilometer goedkoper dan welk ander vervoer
ook. Vroeger moest jan modaal twee maandsalarissen neertellen om een keer
intercontinentaal te vliegen. Nu volstaat een weeksalaris. Dat zal ook zijn
weerslag hebben op de service in de cabine. Weinigen tellen het dubbele tarief
neer om te dineren op Wedgwood-servies met Italiaans Napoleon-bestek.

Stewardess of steward (want het is ook weer een mannenberoep, zij het zonder de
glamour) is een functie voor het leven geworden. Of een bijbaantje voor
studenten.

De hele opsmuk met zilveren strepen op de mouw past ook niet meer bij
maatschappijen waar mensen op een hoofdkantoor op het geld letten, en niet de
pursers.

Reageren?

p.dewaard@volkskrant.nl

De hele opsmuk met zilveren strepen past niet meer bij de tijd




Bekijk de oorspronkelijke pagina:

LOAD-DATE: 20 July 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              127 of 200 DOCUMENTS



                                 de Volkskrant

                             16 juli 2016 zaterdag

De Echte Wereld van Donald Trump

BYLINE: DOOR MICHAEL PERSSON, ILLUSTRATIE NAJIB NAFID

SECTION: Ten Eerste; Blz. 14, 15

LENGTH: 1324 woorden



HIGHLIGHT: De Republikeinen wijzen komende week hun presidentskandidaat aan.
Brengt Donald Trump een fanclub op de been die meer behelst dan reality-sterren,
tycoons en familieleden?


Kijk vooral wie er ní­ét worden genoemd op de aankondiging voor de Republikeinse
Conventie, de bijeenkomst komende week waar Donald Trump op het schild gaat
worden gehesen. 'Veteranen, politieke buitenstaanders, geloofsleiders en leden
van de familie Trump voeren een onconventionele sprekerslijst aan', zo begint de
folder van de grote nominatiekermis in Cleveland (Ohio) die maandag begint. Dus
geen politieke ingewijden - vooral geen politieke ingewijden. Het wordt een
'all-star' evenement, 'met de nadruk op ervaring in de echte wereld'.



De echte wereld: het is een term die naadloos past bij de campagne die Trump al
maanden voert. Hij wordt de president van het Amerikaanse volk, zo wordt hij
niet moe te vertellen, van het volk in de oude industriegebieden van Amerika, de
mannen van middelbare leeftijd uit de grote blanke midden- en onderklasse, die
vinden dat zij in de steek gelaten zijn door de rest van het land; door politiek
correct Washington, door de politiek correcte media, door het politiek correcte
Hooggerechtshof en de graaiers van Wall Street. Allemaal phoneys, neppers, die
alleen aan zichzelf denken of aan minderheden en het echte Amerika vergeten
zijn.

Dáárin schuilt Trumps oorspronkelijke aantrekkingskracht. Met zijn verre van
klassieke campagne heeft hij eerst de voorverkiezingen gewonnen en gaat hij nu
de strijd aan met Clinton. Ooit was er een idee dat Trump een 'plafond' had,
omdat zoveel kiezers een hekel aan hem hebben. Maar ook Clinton heeft een
plafond, door haar e-mailaffaire en de geur van onbetrouwbaarheid die daaruit
blijft opstijgen. De strijd tussen de twee meest ongewenste presidentskandidaten
uit de recente Amerikaanse geschiedenis is daardoor een nek-aan-nekrace aan het
worden, zoals deze week bleek uit opiniepeilingen.

Die echte wereld, door Trump herontdekt als vruchtbare campagnegrond, bestaat
inderdaad echt - zeker in Cleveland en omgeving, de oude Rust Belt, waar de
voormalige arbeiders moeten rondkomen van een minimumloon. Maar die wereld
blijft buiten de Quicken Loan Arena, waar de Conventie gehouden wordt.

Obsessies

Op de lijst sprekers zoek je vergeefs naar arbeiders of andere
vertegenwoordigers van die middenklasse. Je ziet toch vooral familieleden,
miljardairs, oud-commando's en politiemannen, uitgerangeerde politici, en wat
soap- en realitysterren van het Trump-garnituur.

De echte wereld die Trump bedoelt is toch vooral de wereld zoals Donald Trump
die zelf ziet. De sprekers zijn mensen die hij kent, liefst van dichtbij,
succesvolle mensen, mensen uit de vermaaksindustrie, aangevuld met mensen die
zijn obsessies delen en zijn stokpaardjes het best kunnen berijden. De 'Echte
Wereld' van Trump is vooral een nabije wereld, van mensen die hij begrijpt en
die hem begrijpen.

En dus zullen er de komende week evenveel familieleden als senatoren en
gouverneurs op het podium staan. Zijn vrouw Melania Trump opent het bal op
maandag, zijn zoons Donald Trump jr. en Eric Trump (uit zijn eerste huwelijk)
zullen hun vader prijzen, zelfs Tiffany Trump (uit zijn tweede huwelijk) mag een
woordje doen, en zijn oogappel Ivanka Trump sluit op donderdag af. Die
achternaam, tevens een merknaam, kan niet vaak genoeg vallen. Trump kan zo ook
aan de christelijke conservatieven in Cleveland laten zien dat hij een echte
familieman is - drie vrouwen of niet, hij heeft het hele gezelschap bij elkaar
weten te houden.

De familie komt voort uit een van Trumps belangrijkste obsessies: die met
fotomodellen. Behalve Melania en zijn dochters laat hij nog twee anderen
paraderen, komende week. Natalie Gulbis, een golfster die graag in zwempak op de
foto gaat en naakt beschilderd voorop de Sports Illustrated stond, en Antonio
Sabato, een onderbroekendrager voor Calvin Klein.

Er is natuurlijk een verband met de andere vormen van entertainment die Trumps
referentiekader hebben gevormd. Gulbis is als golfster een vertegenwoordiger van
de belangrijkste sport in de wereld van Trump. Ze maakte ook een
realityprogramma, The Natalie Gulbis Show, en belandde als vanzelf in The
Celebrity Apprentice, het programma waarin Trump de deelnemers de kunst van het
ondernemen leert.

Versieren

Ook Sabato is een ster uit de realitywereld. Hij maakt bijna fulltime zijn
beroemdheid te gelde om daarmee weer beroemder te worden. Via een ziekenhuissoap
(General Hospital) kwam het onderbroekenmodel in Celebrity Wife Swap, Dancing
With The Stars en My Antonio terecht. Dat laatste is zo'n vrijgezellenprogramma
waarin vrouwen hem proberen te versieren; ook zijn ex-vrouw was een van de
kandidaten. Trump zelf lijkt reality tv soms voor de echte wereld te houden.
Daarnaast heeft een van de schaarse politici, Sean Duffy uit Wisconsin, ervaring
met de zogenaamd allesregistrerende (maar stiekem volgens een script draaiende)
camera. Zijn programma heette toepasselijk The Real World.

Volgens de wetten van de reality verliep ook de selectie van een vicepresident.
Newt Gingrich, Chris Christie en Mike Pence moesten om de beurt hun opwachting
maken bij toespraken van Trump, die dan met een duimpje zijn goedkeuring liet
blijken. 'Wat vinden jullie van deze man?', zei Trump dan, en nam daarna zelf
het woord. Pence won; Gingrich en Christie mogen als troostprijs nog wel de
Conventie toespreken.

Veel andere politici zijn er niet. De afkeer is waarschijnlijk wederzijds.
Inclusief Christie spreken slechts 4 van de 31 Republikeinse gouverneurs. Er
spreekt één in een herverkiezingsrace verwikkelde senator, Darryll Glenn; de
meeste anderen willen hun kansen niet in gevaar brengen door aan de zijde van
Trump te verschijnen. Glenn is toch al zo goed als kansloos tegen zijn
Democratische tegenstrever.

Hardliners

Tot voor kort pochte Trump graag over de sporters (winnaars!) die hij naar
Cleveland zou halen. Bokser Mike Tyson werd genoemd, en boksorganisator Don
King; football-spelerTom Brady zou komen en footballcoach Mike Ditka, en de
legendarische basketballcoach Bobby Knight; maar allen bedankten voor de eer.
Toen zou footballspeler Tim Tebow komen, maar die sprak dat vrijdag tegen. Trump
moet het doen met de golfster Gulbis, 484ste op de Rolex Ranglijst.

Natuurlijk is er ook een inhoudelijk deel. Er is een avond ingeruimd voor
Benghazi, de Libische stad waar in 2012 bij een aanval op een diplomatieke
voorpost vier Amerikanen omkwamen onder wie de ambassadeur. Volgens
Republikeinse hardliners is Clinton daarvoor nog verantwoordelijk, ondanks een
parlementair onderzoek dat het tegendeel bewees. Trump zet twee overlevenden op
het podium en de moeder van een van de slachtoffers. Daarna heeft hij nog een
moeder van een in Afghanistan gesneuvelde commando in petto, en een commando die
als enige een mislukte reddingsoperatie overleefde. Algemene boodschap: Obama en
Clinton weten niets van militaire missies.

Voor een kandidaat die de economie van de gewone man zo belangrijk vindt komen
er weinig gewone mannen. Wel komen drie miljardairs spreken die vooral hun eigen
economie belangrijk hebben gevonden: een olieman, een casino-eigenaar en Peter
Thiel, lid van de 'PayPal-maffia' en een van de belangrijkste exponenten van de
Silicon Valley-mentaliteit die lak heeft aan de rest van de wereld. Thiel is
overigens homoseksueel; Trump werpt zich sinds de aanslag in Orlando soms op als
beschermer van de homo's - zonder dat hij de Republikeinse hardliners voor het
hoofd wil stoten of werkelijk aan het conservatieve partijprogramma tornen.

Nog een poging tot toenadering wordt belichaamd door pastor Mark Burns en
sheriff David Clarke, zwarte Amerikanen met zeer conservatieve opvattingen; zij
vormen Trumps bewijs dat ook zwarte Amerikanen bij hem thuis zijn.

Amerikaanse zwarte activisten, zoals die van de beweging Black Lives Matter,
voelen dat niet zo. Zij zijn de afgelopen weken bezocht door de FBI met het
advies weg te blijven van de Conventie. Een groot deel van het Echte Amerika zal
de komende dagen niet in de Arena te horen zijn.




Bekijk de oorspronkelijke pagina: ,

LOAD-DATE: 15 July 2016

LANGUAGE: DUTCH; NEDERLANDS

GRAPHIC: Donald Trumps entourage. Namens hem spreken komende week op de
Republikeinse Conventie vooral de mensen die hij kent, liefst van nabij.
1 Donald Trump, presidents- kandidaat Republikeinen 2 Melania Trump, echtgeno-
te, spreekt op 1ste dag Conventie 3 Barron Trump, jongste zoon 4 Ivanka Trump,
dochter, spreekt op 4de dag Con- ventie 5 Jared Kushner, schoon- zoon en
zakenman 6 Donald Trump jr., zoon, spreekt op 2de dag Con- ventie 7 Vanessa
Trump, schoon- dochter 8 Tiffany Trump, dochter, spreekt op 2de dag Con- ventie
9 Eric Trump, zoon, spreekt op 3de dag Conventie 10 Lara Trump, schoondoch- ter
11 Mike Pence, gouverneur Indiana en running mate, spreekt op 3de dag Con-
ventie 12 Chris Christie, gouverneur New Jersey 13 Rick Scott, gouverneur
Florida 14 Newt Gingrich, ex-voorzit- ter Huis van Afgevaardig- den, spreekt op
3de dag Conventie 15 Joni Ernst, senator Iowa 16 Ted Cruz, senator Texas,
spreekt op 3de dag Con- ventie 17 Jean-Claude van Damme, acteur 18 Dana White,
voorzitter mixed martial arts organi- satie, spreekt op 2de dag Conventie 19
Rudy Giuliani, oud-burge- meester New York, spreekt op 1ste dag Convent...

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              128 of 200 DOCUMENTS



                                 de Volkskrant

                              15 juli 2016 vrijdag

[Geachte redactie Decibellen Ik ben blij dat eindel...]*

SECTION: Opinie en Debat; Blz. 22

LENGTH: 681 woorden


Geachte redactie

Decibellen

Ik ben blij dat eindelijk iemand het geluidsniveau op North Sea Jazz benoemt,
namelijk Gerard Bartels (O&D, 14 juli). Ik heb dit jaar voor het eerst een paar
keer de zaal verlaten, omdat het geluid pijn deed aan mijn oren en de bas door
mijn hele lijf trilde. Ook mensen naast me zag ik weggaan om dezelfde reden.
Vooral in de Maas, waar ik ben weggegaan bij Paak en James Blake. Ik begrijp
werkelijk niet waarom die decibellen steeds omhoog moeten, omdat die het geluid
inderdaad enorm vervormen en het een lelijk optreden wordt.

Brigitte Diderich, Leiden

Armoede

Als aan ambtenaren en hulpverleners die namens de gemeente Amsterdam zijn
aangesteld om armoede in de stad te bestrijden, door ingehuurde
marketingdeskundigen met behulp van fictieve voorbeelden duidelijk moet worden
gemaakt wat armoede eigenlijk is en hoe arme mensen denken en leven, dan moeten
zij onmiddellijk van hun taak worden ontheven en moet het zo uitgespaarde geld
voorlopig onder de armen in kwestie worden verdeeld, tot er opvolgers zijn
aangesteld die wél over de empathie, sociale intelligentie en werklust
beschikken om deze taak naar behoren uit te voeren (Ten eerste, 12 juli).

Evert van Ginkel, Leiden

Te weinig intellect

Wieteke van Zeil signaleert in haar interview met Caroline van Eck (V, 7 juli)
de terugkeer van het pathos bij kunstexperts. Het lijkt me meer een uitbreiding
en intensivering van een journalistieke stroming die terug te voeren is op een
vorm van populaire verslaglegging - in Nederland - die aantrekkelijk werd
vanwege het gesuggereerde rumoer, avontuurlijkheid en de interesse van 'het
grote publiek'.

De terugkeer van een iets meer rationele naast een emotionele omgang met cultuur
verdient meer aandacht. De huidige kunstkritiek, vooral in de vorm van recensies
in Nederlandse dagbladen, op het gebied van literatuur, theater, dans en
(pop)muziek knalt van de emotie en de hartstochtelijke ervaringen. Er lijkt
eerder te weinig nadruk op intellectuele analyse te bestaan dan 'erg veel'. Of
wordt hier een 'erg veel' hoekje van de klassieke kunstgeschiedenis grotesk
uitvergroot en generiek voorgesteld?

Dat kunst een vorm van kennisoverdracht kan zijn, een helemaal niet zo gekke,
maar juist 'effectieve manier om je informatie eigen te maken' wordt in dit
artikel weliswaar niet ontkend, maar wel ondergewaardeerd als een soort
imitatiegedrag.

Gert Wijlage, Assen

Frans Timmermans

Frans Timmermans' speech op 6 juli voor het Europees Parlement met een
loyaliteitsverklaring aan Juncker was pijnlijk om te zien. Hij overschreeuwde
zichzelf volledig. Het deed denken aan de liefdesverklaring van Camiel Eurlings
aan Maxime Verhagen op het befaamde CDA-congres over regeren met de PVV.

Gênant was het applaus dat Timmermans kreeg van een deel van het Europees
Parlement. Preken voor de eigen parochie ging zelden gepaard met zo veel dedain
voor burgers. Een groot deel van Europa, in veel landen zelfs een meerderheid,
schreeuwt om een pas op de plaats. Men vreest migratie door poreuze
buitengrenzen, een superstaat en verlies aan identiteit. Men wil zijn cultuur,
nationale identiteit en nationale staat gegarandeerd zien en niet verliezen in
een Europees 'post-nationaal' project. Maar die boodschap komt bij Timmermans
niet aan. Dat toonde zijn speech in geforceerd 'posh' Engels duidelijk aan.
Timmermans spreekt dan wel zes talen, maar de gewone burger verstaat hij nog
steeds niet.

Wim van Egmont, Rotterdam

Tranen

Heerlijk, om op de vroege ochtend Max Pam te lezen. Hij ging echt los in zijn
beschouwing over de sportjournalisten (O&D, 13 juli). Een stukje puur cabaret.
Tranen gelachen. Uitknippen en in de map. En dan nog de zeurende 'pap' van Bas
van der Schot er naast als toetje. Bedankt.

Meindert Schaap, Purmerend

Referendum

Wordt het niet de hoogste tijd een referendum te houden over de vraag wie moet
ons land redden? Hertog Geert van Limburg tevens Prins Carnaval van Venlo of
prins Ahmed van Marokko tevens burgemeester van Rotterdam?

Manuel Kneepkens, Rotterdam

* Vervangende titel / Replacement title




Bekijk de oorspronkelijke pagina:

LOAD-DATE: 14 July 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              129 of 200 DOCUMENTS



                                 de Volkskrant

                              9 juli 2016 zaterdag

Brexit ontmaskert defecten van EU

BYLINE: HANS WANSINK

SECTION: Opinie en Debat; Blz. 18, 19

LENGTH: 1776 woorden


Referenda zijn een probaat middel om een doorbraak te forceren in slepende
politieke kwesties, betoogt Hans Wansink. Die heilzame werking geldt ook voor de
Brexit.


Stel dat op 23 juni twee van de drie Britten voor blijven in de Europese Unie
hadden gestemd. Ze zouden zijn geprezen als uitermate verstandig en zeer goed in
staat om hun lot in eigen handen te nemen. Het referendum zou als een probaat
middel zijn gewaardeerd om een slepende kwestie waarover de politieke partijen
en het parlement tot op het bot verdeeld waren, te beslechten. De zittende
premier zou opgelucht ademhalen, zijn politieke tegenstanders zouden zich bij de
uitspraak van het volk neerleggen.



Dit was precies wat er gebeurde op de avond van 5 juni 1975. Harold Wilson, de
toenmalige premier namens de Labour Party, had een referendum uitgeschreven om
de toetreding van de Britten tot de Europese Gemeenschap, die in 1973 had
plaatsgevonden, te bekrachtigen. Hij wilde een einde maken aan de verdeeldheid
in het Lagerhuis en in zijn eigen partij over deze vermetele stap om
soevereiniteit over te dragen aan een Europese instelling die zijn bestaansrecht
in de ogen van de Britten nog moest waarmaken. De opkomst voor dat eerste
nationale referendum was 65 procent; 67 procent van de Britten stemde Ja en 33
procent Nee. De directe democratie had zijn werk gedaan: de uitspraak van het
Britse volk bracht de broodnodige rust in de tent.

Nu, 41 jaar later, stemde een krappe meerderheid van 52 procent voor vertrek van
het Verenigd Koninkrijk. Prompt klinkt overal de kritiek op het fenomeen
referendum: de kiezers zouden dom en onwetend zijn, ze zouden misleid zijn door
de leugens van kwaadaardige volksmenners, ze zouden last hebben van
onderbuikgevoelens of zelfs van racisme en vreemdelingenhaat. Referenda? Vergeet
het maar, daar komt alleen maar narigheid van - dat is de stemming in weldenkend
Europa.

Narigheid is er inderdaad volop. De economie van Groot-Brittannië loopt het
risico op aanzienlijke schade. Investeerders en consumenten nemen een
afwachtende houding aan, wat tot een recessie kan leiden. Die recessie kan
gemakkelijk overslaan naar het vasteland van Europa. Maar het kan ook meevallen.
De econoom Timo Wollmershäuser van het gezaghebbende Ifo-instituut in München
verwacht dat de Duitse economie 0,1 procent minder zal groeien als gevolg van de
Brexit. Maar wat geldt voor de Duitse economie, gaat natuurlijk niet automatisch
op voor de rest van Europa.

Economisch commentator Menno Tamminga van NRC omschrijft de Brexit als 'een
puike stresstest voor het financiële stelsel'. Om te kijken of je hart nog
functioneert, laat de dokter je keihard op een hometrainer tekeergaan, dat is
een stresstest. Financiële toezichthouders houden ook zulke testen om te zien of
banken, verzekeraars en pensioenfondsen sterk genoeg zijn om onverwachte klappen
op te vangen. Alleen doen ze dat op papier, niet in het echt. Maar de Brexit was
wel echt, want hij kwam vrijdagochtend 24 juni als een donderslag bij heldere
hemel. Inderdaad: het Britse referendum zet de zaken op scherp en is dus een
ideale stresstest.

Laconiek noteert Tamminga als 'pluspunten' dat de geldautomaten op die
vrijdagochtend gewoon functioneerden en dat de avond viel zonder dat er een bank
of een verzekeraar op de fles was gegaan. De politici waren in opperste paniek,
maar de technocraten bleven op hun post. Tamminga constateert dat gouverneur
Mark Carney van de Bank of England 'zijn plicht deed als brandweerman' door het
publiek en nerveuze beleggers gerust te stellen. Tamminga: 'Carney volgt andere
technocraten, president Mario Draghi van de Europese Centrale Bank voorop, die
het heft in handen nemen, terwijl gekozen politici aarzelen of niet uit een
impasse kunnen komen.' De NRC-commentator laat in het midden of dat altijd goed
uitpakt, maar er gebeurt tenminste iets: 'Draghi cum suis spelen hoog spel met
hun ultralage rentepolitiek, maar politici slagen er niet in om een coherent
Europees economisch en sociaal beleid te voeren.'

Als laatste pluspunt ziet Tamminga 'de ontmaskering van Italië als
bankenkerkhof'. De Italiaanse banken zijn na de kredietcrisis nooit gesaneerd;
de bedrijven waaraan ze veel te gemakkelijk kredieten hebben verstrekt, betalen
niet terug. Om de geldautomaten in zijn land aan de praat te houden, ziet
premier Matteo Renzi zich nu genoodzaakt kapitaalinjecties te geven in de orde
van grootte van 40 miljard euro. Maar dat mag helemaal niet van Europa. Daar is
afgesproken dat eerst de spaarders en de beleggers moeten bijspringen - en dat
dus niet de belastingbetalers opdraaien voor de vallende banken. Renzi heeft
daar geen boodschap aan en koerst aan op een confrontatie met de Europese
autoriteiten, te beginnen met eurogroepvoorzitter Jeroen Dijsselbloem.

Dezelfde Renzi trekt nog een andere, politieke les uit het Britse referendum:
hij heeft er zelf ook een uitgeschreven. In oktober wordt de Italiaanse kiezer
gevraagd akkoord te gaan met de omvorming van de senaat tot een orgaan dat zich
hoofdzakelijk bezighoudt met de regio's. De opzet is dat de wetgevende macht
wordt geconcentreerd bij het Huis van Afgevaardigden. Dit is volgens Renzi nodig
om effectief te kunnen regeren. Renzi heeft zijn politieke lot aan dit voorstel
verbonden. Als hij verliest, komen er verkiezingen die de Vijfsterrenbeweging
van de komediant Beppe Grillo in de kaart spelen. Het gaat dus om een
drievoudige stresstest: voor de Italiaanse banken, voor de politieke toekomst
van Renzi en voor de handhaving van Europese regels.

Het referendumvirus heeft ook Hongarije bereikt. Daar kunnen de kiezers zich op
2 oktober uitspreken over de verplichting die de EU aan de lidstaten wil
opleggen om een quotum vluchtelingen op te nemen. Samen met Slowakije heeft
Hongarije over deze kwestie ook een zaak aangespannen bij het Europese Hof van
Justitie. Het gaat hier, net als bij het Britse referendum, om de soevereiniteit
van de natie versus de competentie van de Unie.

Hetzelfde speelt ook bij het sluiten van handelsverdragen. Dat zou moeten
gebeuren in een een-tweetje van de Europese Commissie met het Europees
Parlement. De regeringsleiders hebben hier deze week een stokje voor gestoken.
Deze verdragen, om te beginnen dat met Canada, moeten nu aan alle nationale
parlementen worden voorgelegd. Tegenstanders van het TTIP-verdrag tussen de EU
en de VS voeren overal actie voor referenda.

Zo ontkomt ook het Europees Parlement niet aan Tamminga's stresstest. Het EP,
heen en weer pendelend tussen Brussel en Straatsburg, is er nooit in geslaagd de
harten van de Europeanen te winnen. Het wordt door het electoraat gezien als een
verlengstuk van de eurocratie. De recente uitbreiding van zijn bevoegdheden
werkt dan ook averechts: namelijk tot meer afkeer bij de kiezers in de
lidstaten. Zeker nu het EP een beperkt toerekeningsvatbaar type als Jean-Claude
Juncker heeft gekozen als voorzitter van de Europese Commissie: antireclame voor
de Europese zaak.

Binnen twee weken na de Brexit is er zo al een flinke hoop zand in de Brusselse
machinerie gestrooid. Ongetwijfeld tot tevredenheid van de aanhangers van
populistische partijen aan zowel de linker- als de rechterflank van het
politieke spectrum. En misschien ook wel, vermoed ik, bij veel kiezers die de
Brexit betreuren, maar desondanks wel oren hebben naar iets minder Brussel en
vooral naar iets minder migranten. Zelfs The Economist, het clubblad van de
liberalen van de vrije markt, erkent nu dat het vrije verkeer van personen in de
EU uit de hand kan lopen. Je zou dus kunnen spreken van een Brexit-dividend: de
zorgen van de kiezers die in de steek gelaten zijn door de gevestigde partijen
in het algemeen en de sociaal-democraten in het bijzonder, worden nu opeens
serieus genomen.

De Europese crisis, die dankzij de Brexit nu voor iedereen zichtbaar wordt,
heeft uiteraard alles te maken met het gebrek aan resultaten van een uit haar
krachten gegroeide Europese Unie en een stagnerende eurozone. De EU hief de
binnengrenzen op, maar vergat om een buitengrens in te stellen. Een tragedie in
vele bedrijven in en rond de Middellandse Zee is het gevolg. De eurozone groeide
tussen 2008 en 2016 met een schamele 0,5 procent. Gevaarlijker nog is de
middelpuntvliedende kracht van het monetaire avontuur: de Duitse economie
groeide met 11 procent, de Franse met 0 procent, de Spaanse kromp met 8 procent
en de Italiaanse kromp met 11 procent. En dan hebben we het nog niet over de
bodemloze put die Griekenland heet. Zolang het goed ging met de EU en de euro,
was het gebrek aan democratische legitimatie - altijd al de achilleshiel van het
Europese project - niet echt nijpend. Maar nu wel.

Dat de euro een waagstuk was, werd ook al in de jaren negentig in brede kring
erkend. De SP vroeg in 1998 een referendum aan over de vraag of Nederland zou
moeten toetreden tot de euro. Niemand luisterde naar dat splinterpartijtje met
indertijd twee zetels in de Kamer. Maar die luxe kan de gevestigde politiek zich
niet langer permitteren. De Nederlandse kiezers, die in 2005 de Europese
Grondwet wegstemden en op 6 april het associatieverdrag tussen de EU en
Oekraïne, laten zich niet meer zo gemakkelijk afschepen als in 1998. Het
burgerinitiatief voor een parlementaire enquête over de invoering van de euro,
ondernomen door Thierry Baudet, Jort Kelder en Arno Wellens, verdient dan ook
alle steun. Zo'n enquête (de 'peuro') kan nuttige informatie opleveren voor een
mogelijk referendum over de euro zelf.

De stem des volks

Alle populistische bewegingen bestaan uit buitenstaanders die zich uit naam van
het 'gewone volk' richten tegen het gevestigde politieke bestel, dat onvoldoende
oog zou hebben voor de vraagstukken die de kiezers bezighouden.

Het wantrouwen tegen de gevestigde partijen en elites, die wordt verweten alleen
oog voor hun eigen belangen te hebben, is gekoppeld aan een bredere kritiek op
het functioneren van de vertegenwoordigende democratie.

Populisten beloven het volk de macht terug te geven, waarbij ze gemakshalve de
natie voorstellen als een coherent organisme met een gemeenschappelijke
identiteit en een collectieve wil. Directe democratie (de bestuursvorm waarbij
de burgers directe invloed uitoefenen op het wetgevingsproces, bijvoorbeeld door
referenda) is voor populisten dan ook superieur aan getrapte vertegenwoordiging
in parlementaire organen.

Want een beslissing van de meerderheid beslecht een politiek geschil zonder
compromissen in achterkamertjes: het is ja of nee, alles of niets.

De SP vroeg in 1998 om een referendum over deelname aan de euro

Binnen twee weken is er al een hoop zand in de Brusselse machinerie gegooid




Bekijk de oorspronkelijke pagina: ,

LOAD-DATE: 8 July 2016

LANGUAGE: DUTCH; NEDERLANDS

GRAPHIC: Het tellen van de stemmen begint na de sluiting van dit stembureau in
Glasgow op donderdagavond 23 juni.
Foto AFP

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              130 of 200 DOCUMENTS



                                 de Volkskrant

                              9 juli 2016 zaterdag

Winkeldochters, Volkskrant-vrouwen en spelen met autootjes

BYLINE: PHILIPPE REMARQUE

SECTION: Opinie en Debat; Blz. 19

LENGTH: 705 woorden


De week van de hoofdredacteur


Ana van Es

Wie het publicatiemoment in de krant letterlijk neemt, zou kunnen denken dat
onze correspondent in het Midden-Oosten, Ana van Es, vorige week zaterdag in
Sirte in Libië was, op donderdag in Basra in Zuid-Irak en op vrijdag weer terug
in Sirte. In werkelijkheid gaat het natuurlijk anders. Dat stuk uit Basra stond
nog van haar vorige reis. Chef Buitenland Alex Burghoorn heeft altijd een
voorraad verhalen.

Nieuws gaat voor en als dat steeds weer gebeurt, krijgt een stuk ongeacht de
kwaliteit wel eens het predikaat 'winkeldochter'. Maar dat is geen drama, er
dient zich altijd een nieuwe kans aan, weet Alex, een meester in het bezielde
betoog ter vergadering: 'Een ideale aanleiding voor...' en daar komt zijn
winkeldochter. Zo benutte hij deze week het rapport-Chilcot over de Britse
interventie in Zuid-Irak voor het Basra-verhaal. We zetten de stukken
opportunistisch bij elkaar en deden tegenover de lezer alsof we een attente
reportage bij het Chilcot-nieuws hadden bedacht. Ik hoop dat u ons dat vergeeft,
want het stuk van Ana was fijn. Haar eerste zin: 'De politiechef die vrouwen
moet beschermen tegen mishandeling, zoekt een derde echtgenote.' Later blijkt
zijn tweede vrouw een juristencarrière te hebben, 'want ook in Basra is niet
alles uit één stuk', schrijft Ana, om te eindigen met een mooi citaat van de
politiechef: 'In het Westen plegen mannen stiekem overspel. Maar Allah weet dat
een man meer dan één vrouw nodig heeft. Dat mag in de islam en dat is dus mooi
opgelost.' Nou wij weer. Het verhaal van de Australisch-Libische apotheker aan
het front in Sirte was ook niet te versmaden, met Ana's macabere maar
verhelderende uitleg over de drie soorten autowrakken langs de weg naar het
front. En mocht u het gemist hebben, lees dan nog even haar kleurrijke verslag
over strijders zonder schoenen tegen de IS , dat vorige zaterdag in de krant
stond.

Carlijne Vos

Voor de kust van Libië dobberde intussen een andere Volkskrantvrouw, Carlijne
Vos, aan boord van de Aquarius, het reddingsschip van Artsen zonder Grenzen. Dat
leverde een spannende reportage op met prachtige foto's van Bram Janssen,
waarvoor we op woensdag vier pagina's inruimden. Carlijne beschrijft de
reddingsoperatie sec en in detail: het wanhopige speuren in de inktzwarte zee,
de angstkreten van de migranten in bootjes, de vrouw die gaat huilen omdat ze
eenmaal aan boord nog niet meteen naar de wc mag ('ik ben al twee dagen niet
geweest'), het gejuich als ze op weg naar Italië dolfijnen zien springen tegen
de rozegekleurde hemel. Je leeft mee met de migranten, maar Carlijne beschrijft
ook de ergernis van de vrijwillige helpers: 'ze zijn nog kieskeurig ook.' Het
ongemak dat zich tevens aan de lezer opdringt (waar moeten al die mensen toch
heen?) wordt verwoord door een Siciliaanse agent bij aankomst: 'Ze verdwijnen in
de illegaliteit, als verkoper op het strand waar jij straks vakantie viert. '

Mirjam Leunissen

Om het deze week helemaal bij de Volkskrant-vrouwen te houden, noem ik hier nog
Mirjam Leunissen, een gepromoveerd wiskundige die de universiteit verliet om bij
ons te komen experimenteren met datajournalistiek en datavisualisatie op
internet. Deze week destilleerde Mirjam met politiek redacteur Joost de Vries
uit de politiecijfers een trend die van belang is: de kans dat ongelukken op de
snelweg dodelijk aflopen, neemt toe bij hogere snelheid. Minister Schultz wil
nog niet aan dat soort conclusies, want bij de VVD zijn ze kinderlijk trots op
die 130 kilometer per uur. De hashtag onder hun tweets hierover luidt
#vroemvroem, alsof ze met autootjes spelen. Nu vind ik 130 rijden best lekker en
weet ik als ex-Duitsland-correspondent en lezer van autokranten Bild en de
Telegraaf dat het politiek handig is toe te geven aan die drift van de gewone
man in zijn wagentje: fuck de verkeersdoden en het milieu, ik wil lekker
#vroemvroem doen. Maar mensen, dat is toch echt niet verstandig. Je driften in
banen leiden, heet beschaving . Dus de Volkskrant speelt hier graag de
partypooper. En zo kwaad zijn we niet: Raoul du Pré stelde deze week in het
Volkskrant-commentaar 110 kilometer voor, net als in Noorwegen en de VS.

p.remarque@volkskrant.nl




Bekijk de oorspronkelijke pagina:

LOAD-DATE: 8 July 2016

LANGUAGE: DUTCH; NEDERLANDS

GRAPHIC: MIrjam Leunissen
Carlijne Vos
Ana van Es

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              131 of 200 DOCUMENTS



                                 de Volkskrant

                              8 juli 2016 vrijdag

The Observer

BYLINE: DOOR FOKKE OBBEMAFOTO

SECTION: V Opening; Blz. 18, 19

LENGTH: 1683 woorden


Boek - INTERVIEW: MARK LANDLER


Pakt de nu 68-jarige Hillary Clinton, na haar pijnlijke nederlaag tegen Obama in
2008, alsnog de politieke hoofdprijs? Witte Huis-watcher Mark Landler schreef
een boek over de Democratische hoofdrolspelers.

De president van de Verenigde Staten die woedend op je is ten overstaan van je
collega's - het overkwam Mark Landler in 2014 tijdens een vlucht met Obama's
vliegtuig, Air Force One, ergens tussen Zuid-Korea en Maleisië. Aanleiding was
het kritische stuk dat de ervaren verslaggever van The New York Times over het
net afgelegde bezoek aan Japan had geschreven. Volgens Landler had het maar bar
weinig opgeleverd. De president kwam speciaal uit zijn privévertrek om zijn
ongenoegen te laten blijken. Landler kreeg geen hand, andere journalisten wel.
Daarna volgde een voor Obama ongebruikelijke tirade.



'Ik schrok wel even toen bleek dat hij echt boos op me was. Het is toch de
president van de Verenigde Staten. Maar ik vond het ook grappig. Al vrij snel
bedacht ik dat, als ik ooit een boek zou schrijven, deze anekdote erin zou
moeten.'

Daar was nog een tweede reden voor. Na zijn uitval legde Obama de essentie van
zijn buitenlands beleid uit. 'Don't do stupid shit', zei hij herhaaldelijk. Geen
domme dingen doen, geen interventies meer zoals Vietnam en Irak. Het zijn
woorden die volgens Landler 'onthullend voor zijn hele presidentschap' waren,
dus voelt hij zich bevoorrecht erbij te zijn geweest toen ze werden
uitgesproken. 'Het is voor Obama geworden wat It's the economy, stupid voor Bill
Clinton was of Read my lips voor George Bush.'

Voor zijn krant doet Landler momenteel verslag van de strijd tussen de
presidentskandidaten Donald Trump en Hillary Clinton. Daarover later meer. Hij
is in Nederland ter promotie van zijn boek over de jaren die aan deze strijd
voorafgingen; in Alter Ego's maakt hij duidelijk hoe de wereldbeelden van Obama
en Clinton van elkaar verschillen. Landler zet de eerste neer als een idealist,
de tweede als realist.

Dat zijn grove labels, erkent hij. Het gaat om nuances. Maar die kunnen door de
grote macht van de president grote gevolgen hebben, zo toont hij overtuigend
aan. Zijn boek is minder spannend dan House of Cards, maar het geeft meer
inzicht over hoe het er in de politieke top in Washington werkelijk aan toegaat.
Bovendien is de relatie tussen Obama en Clinton, uitgangspunt van zijn boek, op
zijn minst intrigerend. Begonnen als elkaars rivalen voor het presidentschap,
daarna samenwerkend (2008-2012), vervolgens weer uit elkaar (2012-2016) en nu
weer elkaars bondgenoten in de strijd tegen Trump.

Bij de aankondiging dat hij campagne ging voeren voor Clinton zei Obama dat zij
'misschien wel de meest gekwa-

lificeerde kandidaat ooit' was voor het presidentschap. Meende hij dat serieus?

'Ik vond dat vooral een fascinerende opmerking omdat hij hiermee bijna expliciet
commentaar op zichzelf leverde. In 2008 was hij een van de minst ervaren
kandidaten ooit. Verder is het niet zo'n bijzonder statement: Hillary staat al
bijna een kwart eeuw aan de top van het politieke leven: als first lady, als
senator en als minister van Buitenlandse Zaken. Er zijn ook in het verleden nog
maar heel weinig presidentskandidaten geweest met zo'n staat van dienst.

'Obama heeft met haar nooit zo'n warme relatie opgebouwd als met zijn
vicepresident Joe Biden. Dat is echt een vriend. Je moet niet vergeten dat
Clinton en Obama als rivalen zijn begonnen. Ook al bouw je een
vertrouwensrelatie op, en dat hebben ze in haar tijd als minister wel gedaan,
dat gevoel van rivaliteit verdwijnt nooit helemaal. Maar Obama heeft wel veel
respect voor haar, meer dan voor Biden of John Kerry, zijn huidige minister van
Buitenlandse Zaken. Die wil hij tijdens vergaderingen nog wel eens afkappen. Dat
zal hij bij haar nooit doen.'

Is dat respect wederzijds?

'Die indruk heb ik wel. Het verlies in 2008 was zwaar voor haar - het kostte
haar zeker een jaar om als minister op een lijn met hem te komen. Pas op die
vreselijke klimaatconferentie in Kopenhagen (in 2009, toen Obama er met grote
moeite een mager akkoord uit sleepte) wist ze echt goed met hem samen te werken.
Dat ze in 2012 als minister terugtrad, had te maken met de afstand die ze van
hem wilde nemen met het oog op de presidentsverkiezingen van 2016.'

U beschrijft Clinton als realist en Obama als idealist. Maar diens afkeer van
interventies in de wereld kun je toch ook realistisch noemen? Na Irak was het
Amerikaanse volk oorlogsmoe.

'Dat soort indelingen is niet eenvoudig. Er is niet sprake van een ideologisch
verschil tussen hen. Maar er zijn wel nuances in temperament en instinct. En dat
blijken belangrijke factoren wanneer je met concrete kwesties als de oorlog in
Syrië te maken krijgt. Obama heeft zich daarvan te lang afzijdig gehouden.
Hillary heeft hem daarop publiekelijk bekritiseerd toen ze als minister was
afgetreden. Ik wilde vooral duidelijk maken dat Obama sceptisch staat tegenover
buitenlandse interventies, omdat die volgens hem doorgaans nogal slecht
eindigen. Clinton is daarover optimistischer en geneigd ze als iets positiefs te
zien. In haar hart is zij een activist.'

In Trump heeft ze een tegenstander die daar heel anders tegenover staat. Hij
profileert zich als isolationist die de VS met zijn America First-leus lijkt te
willen terugtrekken uit de wereld.

'Ja, hij is bepaald niet de stereotiepe Republikein die Hillary had verwacht.
Een klassiek Republikeinse tegenstander zou haar vanaf rechts aanvallen, met
verwijten over slapheid en een gebrekkig oog voor veiligheid. Maar Trump bevindt
zich links én rechts van haar, afhankelijk van het onderwerp. Hij is zwaar tegen
'nation building', zoals Bush in Irak heeft geprobeerd en Obama in mindere mate
in Afghanistan. Dat vindt hij echt voor dummies, zonde van het geld. Tegelijk
geeft hij bijtende statements af over het wegbombarderen van IS.

'Trump wil onze bondgenoten de rekening presenteren - de NAVO, maar ook de
Aziatische partners, omdat hij ze ziet als profiteurs van de VS. In feite wil
hij af van de hele naoorlogse wereldorde. Daarmee plaatst hij zich buiten de
Democratische en Republikeinse mainstream - je moet terug naar de tijd voor
Woodrow Wilson (president 1913-1921, red.) om zo'n isolationistische opvatting
bij presidenten te vinden.'

Hun verschil in ervaring is extreem: alleen al als minister bezocht Clinton meer
dan 112 landen. Maar kan zij daarvan in de campagne ook profiteren?

'Dat is de vraag. Clintons aanklacht tegen Trump is dat hij slecht voorbereid is
en vanwege zijn temperament als president gevaarlijk zou zijn. En dat zijzelf
een veilige keuze is. Maar zij maakt ook een algemener punt, namelijk dat de
bondgenoten die we in Europa en in Azië hebben voor de VS van levensbelang zijn.
Onduidelijk is hoe veel steun ze voor dat standpunt krijgt.

'Als je de Amerikaanse publieke opinie analyseert, zie je tegenstrijdige
opvattingen. De gemiddelde Amerikaan wil niet dat de VS een supermacht zijn die
op zijn retour is; we moeten het exceptionele land blijven. Als je doorvraagt,
blijken mensen geen geld te willen spenderen aan bijvoorbeeld grondtroepen in
Irak of Syrië. Trump speelt er gewiekst op in door te roepen dat hij Amerika
weer groot wil maken, maar dat dat niks mag kosten. Andere landen moeten gaan
betalen. Geen logisch standpunt, maar het sluit handig aan bij het
volkssentiment.'

Hoe gevaarlijk zou hij als president zijn?

'Er wordt wel gezegd dat hij in wezen een pragmaticus is, een dealmaker. En dat,
mocht hij president worden, de beste mensen voor hem zullen gaan werken, die hem
wel in toom zullen houden. Het probleem dat ik met die redenering heb, is dat
een president veel macht heeft: hij kan oorlogen beginnen. Misschien komt Trump
er wel achter dat die macht hem bevalt. Waarom zouden we dat risico met hem
nemen?'

Denkt u dat Clinton van hem wint?

'Onthoud dat je het over vijftig afzonderlijke verkiezingen hebt: per staat
worden leden van het Electoral College gekozen, die de president aanwijzen. De
helft daarvan stemt zeker Democratisch. Trump moet het dus hebben van de swing
states. Maar in staten als Florida, Colorado en Ohio bestaat een flink deel van
het electoraat uit latino's. Van hen is ruim 85 procent tegen Trump. Zijn partij
staat ook niet achter hem - op de Republikeinse conventie zul je Bush, Romney en
McCain niet zien. Hillary heeft wel de steun van twee zeer ervaren
campagnevoerders, haar man Bill en Obama. En een grote voorsprong als het om
geldschieters gaat. De afgelopen weken is ze er volgens de polls in geslaagd
Trump als gevaarlijk en onbetrouwbaar neer te zetten. En dat in een cruciale
periode, want eind juni, begin juli geldt als de tijd waarin het volk zich voor
de campagne begint te interesseren. Dan moet je je tegenstander in een hoek zien
te zetten. Obama deed dat vier jaar geleden heel goed met Mitt Romney, die hij
weg wist te zetten als rijk en niet geïnteresseerd in de gewone man. Die
herstelde daar nooit meer van. Dat risico loopt Trump nu ook.'

Dus: de eerste vrouwelijke president?

Lachend: 'Ho, ho, tot nu toe was de campagne knotsgek. Ik had nooit verwacht dat
zij zo veel moeite zou hebben met Sanders. Of dat Trump vijftien andere
kandidaten kon verslaan. Dus ik ga niets stelligs zeggen. Maar de onderliggende
trends werken duidelijk in Hillary's voordeel.'


Mark Landler, Alter Ego's, Hillary Clinton, Barack Obama en hun verborgen strijd
om de Amerikaanse macht, 24,99 euro, uitg. Hollands Diep.

---

CV Mark Landler

1965 geboren in Stuttgart

1987 studie internationale betrekkingen Georgetown University (Washing-ton)

1987 begonnen bij The New York Times (NYT) als telexscheurder

1990-1995 redacteur Business Week

1995-1997 terug bij NYT, als financieel redacteur

1998 - 2002 redactiechef Hongkong

2002-2008 correspondent Europese economie, Frankfurt

2009-2011 diplomatiek redacteur, Washington

2011-heden Witte Huis-redacteur, Washington

Mark Landler woont met zijn vrouw en twee kinderen in Washington.

'Misschien komt Trump er wel achter dat die grote macht hem bevalt; waarom
zouden we dat risico nemen?'




Bekijk de oorspronkelijke pagina: ,

LOAD-DATE: 7 July 2016

LANGUAGE: DUTCH; NEDERLANDS

GRAPHIC: Mark Landler: 'Ik bedacht al snel: een uitbrander van de president, als
ik ooit een boek schrijf, moet die erin.'
Foto Stefanie Gratz

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              132 of 200 DOCUMENTS



                                 de Volkskrant

                              8 juli 2016 vrijdag

[Eurosceptici hebben toch wel een punt, klinkt het ...]*

BYLINE: JANITA NAAIJER

SECTION: Opinie en Debat; Blz. 23

LENGTH: 876 woorden


Eurosceptici hebben toch wel een punt, klinkt het steeds vaker sinds de Brexit.
Dient een omslag in het denken over begrippen als elite, volk en populisme zich
aan?


Cas Mudde (politiek wetenschapper, populisme-expert):

'Nee, je moet de reactie van de elite beschouwen als onderdeel van een cyclisch
proces dat zich sinds de jaren negentig herhaalt wanneer uiterst rechts een
overwinning behaalt. Even is er begrip, spreekt de gevestigde orde van 'een
proteststem' en stellen zij dat ze hun verhaal ook beter hadden moeten
verwoorden. Nieuw is de fundamentele kritiek van de elite op de EU. Maar ook dat
blijft retoriek.



'We leven in een tijd van stereotypering. Voor de populist bestaat de bevolking
uit twee homogene en normatieve groepen: een corrupte elite en een puur en goed
volk. De populist wil dat de politiek op absolute wijze de wil van het volk
dient. Maar wie zijn nu eigenlijk het volk? Als je naar de Brexit kijkt, zie je
dat de blanke arbeidersklasse maar een klein deel van het electoraat beslaat. En
nu schuiven we 52 procent van de Britten onder die noemer.'

Maxime Februari (jurist, schrijver, NRC-columnist):

'Was dat maar waar. De reacties op Brexit laten juist zien dat de tegenstelling
volk-elite niet verandert. Een groot deel van de elite praat ook nu over Britse
burgers die voor een Brexit stemden in termen van kleine kinderen. Ik was
indertijd pro-Fortuyn omdat hij op het gebied van immigratie een stem gaf aan
burgers die dat niet kregen. Fortuyn en nu de Brexiteers hebben een punt wanneer
ze zeggen dat de problemen die immigratie opleveren bij de onderkant van de
samenleving terechtkomen. Die burgers worden verdrongen op de arbeidsmarkt en
zij zien de wijken waarin ze wonen veranderen.

'Mensen zijn bang, vooral om hun baan te verliezen. En wie bang is, wordt
weggezet als moreel verwerpelijk, vooral door mensen die zelf niet voor hun
welvaart hoeven vrezen. Politici zouden tot het inzicht moeten komen dat het
puur praktisch en retorisch niet werkt om je zo op te stellen. Eerst tegen de
schenen van de burger aantrappen en vervolgens vragen je beleid te steunen.
Zoals Dr. Phil altijd zegt: 'How is it working for you?''

Dick Pels (socioloog, publicist):

'De Brexit heeft aan de gevestigde orde duidelijk gemaakt dat zij het volk
serieuzer moet nemen, en dat er een sterker sociaal beleid moet worden gevoerd
op Europees niveau en binnen de lidstaten. Het angstkamp van Brexiteers en de
rechtse media hebben Britten aangepraat dat alle problemen in de wereld
veroorzaakt worden door immigratie. Dat is typisch populistische retoriek: al
het slechte komt van buiten.

'Populisten als de PVV hebben het sociale beleid overgenomen. Zij verdedigen de
verzorgingsstaat, maar alleen voor 'ons' witte autochtone natives. Dat is
selectief en weinig realistisch. Als je op internationaal niveau kijkt, zie je
dat nationale staten veel te zwak zijn om sociaal-economische bescherming te
bieden. Wat nodig is, is een grote Europese sociale staat, waarin binnen én
tussen lidstaten een economische herverdeling plaatsvindt. Ja, in Nederland gaan
we het dan financieel minder goed krijgen, maar je mag mensen ook wel eens
opvoeden om wat minder egoïstisch en hufterig te zijn.'

Marianne Zwagerman (schrijfster, media-ondernemer):

'Een omslag? Door de Brexit wordt het stereotype beeld van het volk juist
bevestigd door de scoringsdrift van politici en media. Als zij het over het volk
hebben, gaat het altijd over goedgebekte werkloze Nederlanders in een grauwe
flat. Het merendeel van de Nederlanders bestaat echter uit wat ik graag de
succesvolle hovenier noem. Accountants, automonteurs, en ondernemers - die
misschien niet gestudeerd hebben, maar wel in een Mercedes rijden en een huis
met zwembad bezitten.

'Niemand is geïnteresseerd in en heeft enig benul van wat de gewone hardwerkende
Nederlander vindt. En dat terwijl de boze burger eenvoudig te begrijpen is. Hij
wil niet dat andere mensen worden voor- getrokken of dat andere mensen iets
gratis krijgen waarvoor hij moet betalen. Die andere mensen zijn vaak migranten
en vluchtelingen. Wat dat betreft verdient de burger een schop onder zijn kont.
Houd op met blèren of ga een week in een azc wonen. Doordat geen enkele
politicus zich sinds het vertrek van Marijnissen nog kan inleven in de gewone
burger, heeft helaas ook niemand het gezag om de burger eens flink tot de orde
te roepen.'

Mark Bovens (hoogleraar bestuurskunde aan de Universiteit Utrecht):

'Dat hoop ik! Want ik probeer al tien jaar het punt te maken dat de
diplomademocratie voor een nieuwe politieke tweedeling heeft gezorgd tussen
hoopgeleide kosmopolieten en middelbaar - en laagopgeleide nationalisten. In
heel West-Europa zie je dat die laatste groep uit de parlementen is verdwenen.
Tachtig procent van de Kamerleden heeft een universitair diploma, tegenover 10
procent van de bevolking. Dat hoeft geen probleem te zijn, ware het niet dat er
grote verschillen bestaan tussen de standpunten van academici en lager
opgeleiden wat betreft kwesties die juist nu van belang zijn, zoals Europa en de
opvang van migranten. Het is tijd om de tegenstand tegen de EU minder weg te
zetten als populistisch en niet-rationeel.' Janita Naaijer

* Vervangende titel / Replacement title




Bekijk de oorspronkelijke pagina:

LOAD-DATE: 7 July 2016

LANGUAGE: DUTCH; NEDERLANDS

GRAPHIC: Cas Mudde
Maxime Februari
Marianne Zwagerman
Dick Pels
Mark Bovens

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              133 of 200 DOCUMENTS



                                 de Volkskrant

                             7 juli 2016 donderdag

Niemand durft in Londen nog een huis te kopen

BYLINE: VAN ONZE CORRESPONDENT PATRICK VAN IJZENDOORN

SECTION: Ten Eerste; Blz. 5

LENGTH: 499 woorden


Denise, onze overbuurvrouw, merkte de gevolgen van het EU-referendum meteen. Op
the day after zouden er vier belangstellenden komen kijken naar het appartement
dat ze te koop had gezet. Echter, David Cameron had zijn aftreden nog niet
aangekondigd of de makelaar hing aan de lijn. Slechte tijding. Alle afspraken
waren afgezegd. Sindsdien heeft ze geen bezichtigingen meer gehad. Te veel
onzekerheid over mogelijke renteverhogingen, problemen met werkvergunningen of
plannen van bedrijven om te verhuizen. Ze zal genoegen moeten nemen met een
lagere vraagprijs.



Saillant detail: bij haar vader, een Brexiteer, gingen op die vrijdag de
champagneflessen open.

Eindelijk lagere huizenprijzen. Tijdens de campagne voor het referendum klonk
geregeld deze ironische kreet nadat minister van Financiën George Osborne weer
eens hel en verdoemenis had voorspeld, met name voor de bruisende hoofdstad. De
stem voor een Brexit heeft inderdaad een negatief effect gehad voor de
huizenprijzen, vanuit het perspectief van de huizenbezitters en de
projectontwikkelaars dan. Sommige van de luxe-appartementen die aan de zuidoever
van de Theems, van Battersea tot Woolwich, zijn gebouwd hebben zelfs 40 procent
van hun waarde verloren.

Reeds voor het referendum was er een daling zichtbaar, zeker in het duurdere
segment, maar die is nu versneld.

Bij een op zes te koop aangeboren huizen op Zoopla, het equivalent van Funda,
staat reduced, een woord dat al bijna was vergeten in makelaarsland. Zo staat
een driekamerappartement in het chique Belsize Park voor ruim een miljoen pond
te koop, een half miljoen minder dan twee maanden geleden. Een
twee-onder-een-dakje in Streatham, een gemiddelde in Zuid-Londen, is gereduceerd
van 1,3 miljoen naar 850 duizend pond. Normaal gesproken zouden buitenlandse
investeerders toeslaan bij zo'n daling, zeker bij een goedkope pond, maar een
mogelijke uittrede uit de EU houdt hen tegen.

Winnaars zijn bedrijven die exporteren naar van buitenland en iedereen die een
graantje meepikt van het toerisme. Andersom is de vallende pond een tegenvaller
voor Britten die naar het buitenland, de Verenigde Staten met name, op vakantie
gaan en de import. De Bank of England voorspelt een inflatie van 3 procent, dit
na jaren van extreem lage inflatiecijfers, of zelfs deflatie. Brexiteers hadden
hun landgenoten al gewaarschuwd dat ze door de zure appel moeten heen bijten,
maar: de import uit niet-Europese landen kan op lange termijn waarschijnlijk
goedkoper worden.

In de winkels en de markten zijn er nog geen prijsverhogingen waarneembaar, maar
het is volgens economen een kwestie van tijd voordat gewone burgers de effecten
gaan merken. 'Mijn rozen zijn nog altijd even goedkoop als voor het referendum,'
zegt de olijke bloemenverkoper Brett op de markt van Deptford in
Zuidoost-Londen, 'maar ik heb nu alleen maar Engelse bloemen in de aanbieding.'

40 ( procent hebben luxe-appartementen in delen van Londen al aan waarde
verloren sinds de Brexit)




Bekijk de oorspronkelijke pagina:

LOAD-DATE: 6 July 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              134 of 200 DOCUMENTS



                                 de Volkskrant

                              6 juli 2016 woensdag

Reporter naast God

BYLINE: DOOR STEFFIE KOUTERS

SECTION: V Opening; Blz. 4, 5, 6, 7

LENGTH: 3423 woorden


INTERVIEW Willibrord Frequin Media

De hoofdenaffaire, die het vertrek van Frequin bij Brandpunt inluidde, bestaat
eigenlijk uit twee kwesties.

Willibrord Frequin onderging vorig jaar een 'operatietje' aan zijn hart, gevolgd
door het verwijderen van een 'tumortje' aan zijn been. Sindsdien houdt hij
afscheidsetentjes, elk kwartaal.

'Stel dat ik er plotseling tussenuit piep', zegt de brutaalste oud-verslaggever
van Nederland, wiens reportershart tegenwoordig kloppende wordt gehouden door
een pacemaker. 'Je hoort zo vaak over mensen die er ineens niet meer zijn: ik
had dit nog aan hem willen vragen en dat nog met hem moeten bespreken.'
Opgeruimd: 'Nu hebben mijn kinderen daar elke drie maanden de tijd voor.'

Hoe gaan die afscheidsetentjes?

'Vrolijke feestjes, hoor, met zijn allen aan een grote tafel, ik aan het hoofd.
Om de beurt voert iedereen het woord. Op het einde vertel ik wat wijsheden: dat
ze de medemens helaas niet moeten en niet kunnen vertrouwen.'

Dat heeft u geleerd?

'Als je ziet hoe veel mensen niet trouw zijn aan vriendschap of hoe ze anderen
laten barsten of pijn doen - dat gebeurt zoveel om je heen, dat is gewoon
ongekend. En dan heb ik het nog niet eens over de criminelen en de moordenaars
en noem maar op.' Meteen: 'Maar ik leer mijn kinderen ook de positieve kanten
van het leven hè. Dat je vooral moet genieten.'

Tegen de serveerster in zijn tweede huiskamer, café Moeke Spijkstra in Blaricum:
'Mevrouw! Zou ik dan toch een biertje mogen?'

U wordt in september 75...

Onderbreekt: 'Als ik het haal. Ik loop natuurlijk in een straat die verdwijnt in
een sloot. Toen ik was geopereerd keek ik zo om me heen: o, ik ben er nog.'

Bent u bang voor de dood?

'Ik ben nergens bang van, alleen voor een prik. Als ik bloed moet laten prikken,
da's verschrikkelijk. En verder: ik heb er wel een hekel aan om in een kist te
liggen, dus daar moeten we nog iets op verzinnen.'

Maar 75 is alvast een mooi getal, gezien de manier waarop u hebt geleefd.
Vroeger zes Irish coffees per dag, las ik ergens.

'Dat is overdreven. Dat zijn er twee en als ik echt uithaal, zijn het er drie.'
Hij heft zijn glas: 'Santé. Ik drink sowieso veel minder. Dat wil mijn vrouw.
Die wil mij nog langer bij d'r hebben.'

U eet ook nooit groente en fruit.

'Nee. Vraag hun maar.' Hij wijst naar de bediening. 'Vorige week vrijdag heb ik
hier tong gegeten. Er werkte een nieuwe, die het niet goed had begrepen: er lag
zo'n grasveldje over die tong heen. Dan moet ik een andere tong hebben. Geen
grasveldje - dat weten ze hier allemaal. Ik heb heel ongezond geleefd. Ik heb me
de tering gewerkt. Daar heb ik mijn naasten wel enorm tekort mee gedaan.' In één
adem door: 'Ik ben veel in derdewereldlanden geweest. En heb heel veel mensen
zien sterven. Achteraf denk je weleens bij jezelf: wat heeft het allemaal
geholpen? Hè? Als je ziet wat voor ellende er nog steeds in de wereld is?'

Inderdaad...

'Ik schaam me weleens dat ik die kinderen op de wereld heb gezet. Hebben hun
ukkies over dertig jaar nog kansen? Of is die IS hier dan de baas? Met hun
moordaanslagen en toestanden. Als je niet zegt: ik word nu islamiet, schieten ze
je dood. Daar word je toch gek van.' Klap op de cafétafel, met Perzisch
tapijtje: 'Ze zijn zo overgewaaid, hoor. Ze zitten al in Brussel. Dat moet je
niet onderschatten.'

Tegen de ober: 'Als ik zo'n tong bestel, wat zeg ik dan altijd?' De ober: 'Droog
gebakken. En geen groen erop.'

Twintig jaar was Willibrord Frequin sterreporter van KRO's Brandpunt. Hij
versloeg de bombardementen in Biafra, ontmoette de Dwaze Moeders in Buenos Aires
en bezocht de martelkamers van Idi Amin in Oeganda. Een glorieuze carrière, tot
de 'hoofdenaffaire' in 1989 - de morbide 'primeur' die hem de rest van zijn
leven zal achtervolgen (zie kader).

Een tipgever laat Frequin tegen betaling vijf geprepareerde mensenhoofden zien.
Hem wordt wijsgemaakt dat er een zwarte handel bestaat in hoofden, bedoeld voor
'bizarre seks'.

In de dagen na de uitzending valt het verhaal in duigen. Frequin heeft altijd
volgehouden dat de eindredactie de reportage verkeerd had ingeleid en dat hem
geen blaam trof. Maar hij verdwijnt bij Brandpunt, en vijf jaar later bij de
KRO.

Voor RTL 4 en later SBS 6 werpt hij zich vervolgens vol overgave op een nieuw
soort programma's: met draaiende camera jaagt de razende reporter achter
iedereen aan die hij meent ter verantwoording te moeten roepen. Van falende
gezagsdrager tot kindermisbruiker ('Viezerik!'). Een terriër die, tot weerzin
van de een en genot van de ander, zijn hele persoonlijkheid in de strijd gooit.
Roepend door brievenbussen: 'Vind je het normaal wat je hebt gedaan, man?! Hè?
Dat is toch niet normaal!'

Die enerverende tijd is voorbij: tegenwoordig maakt hij samen met zijn kinderen
bedrijfsfilms als Frequin Producties.

Zoals de serveerster al had voorspeld: 'De heer Frequin heeft een heel ritme.'
De bonkige man wandelt stipt op tijd zijn stamkroeg binnen, in rechte lijn naar
zijn eigen stoel aan het raam, en trekt, terwijl hij gaat zitten, in een
vloeiende beweging het gordijn achter zich dicht. 'Van vroeger. Toen stonden er
altijd fotografen naar me te koekeloeren.'

Voor iemand die al enige afscheidsetentjes achter de rug heeft, ziet hij er
bijzonder energiek uit. Ook door de telefoon klonk hij bij het maken van de
afspraak bepaald voortvarend: 'Hoe oud ben je? Getrouwd? En: gelukkig?' Op zijn
Frequins, een van de meest karakteristieke stemmen in de Nederlandse
televisiegeschiedenis: 'Ghelukugg.'

Het laatste nieuws, ondanks of dankzij zijn eigen levensverwachting: Frequin
loopt mee met de Vierdaagse. 'Wat eigenlijk een onhaalbare zaak is.'

Het leven bood niet genoeg uitdaging meer?

'Mijn huidige vrouw zei de hele tijd: doe eens wat rustiger aan, man. Want ik
bleef altijd een gestreste kip, dit doen en dat doen. Maar ze kreeg de overhand,
wee-je-wel. Ik hoorde mezelf soms zeggen: 'Dat zien we dan wel weer.' Nou, dat
hoort totaal niet bij mij.' Hij steekt zijn voet omhoog, boven de cafétafel:
'Morgen 20 kilometer, de dag daarop 25, en de dag daarop 30. En dan loop ik op
deze schoentjes.'

Op loafers? Niet verstandig.

'De reden om het tóch te doen.' Slok bier.

Wat is u het meeste bijgebleven, van alles wat u heeft meegemaakt in uw
carrière?

'Alle ellende in de wereld.' Fraai Frequins: 'Met gevaar voor eigen leven en
langdurige gevangenisstraffen reisden we naar landen waar dictaturen waren, om
die mensen een platform te geven. Ik ben in Oeganda als eerste journalist in de
martelkamers geweest. Onder de trap lagen afgehakte oren en neuzen, bloedsporen
door de gangen, ik zal het nooit vergeten. Zeker als je katholiek bent, en dat
was ik toen nog heel erg... Ik heb regelmatig naar boven gekeken: God,
Gggodverdomme, waarom laat je dit toe? Gggodverdomme, doe er eens wat aan!

'Als je kindjes ziet sterven, met van die ribbetjes, hè, dat is gewoon zo
verschrikkelijk. Dat soort dingen heb ik systematisch meegemaakt, dan krijg je
het wel voor je kiezen. Mede door mijn reportages en die van mijn collega's
hebben de regeringsleiders en de president van Amerika gezien hoe erg het
allemaal werkelijk was. Het zou goed zijn voor de wereld als ik eens een dag God
was. Geloof me.'

Dat heeft u vaker gezegd. Dan zou u alle slechte mensen van de aardbodem laten
verdwijnen, zei u.

'Dat meen ik uit de grond van mijn hart.'

Was uw periode als verslaggever bij Brandpunt uw meest bevredigende periode?

'In alle bescheidenheid: ik ben altijd veel opgekomen voor de mensen die tussen
wal en schip zijn geraakt. Dus a) voor de mensen in de wereld, en later voor de
mensen in Holland, in De week van Willibrord.' Ineens driftig: 'Als de
Volkskrant daar überhaupt over schreef, werd ik afgezeken. Op zeer oneerlijke
gronden.'

Dramatisch verhaal over een vrouw die werd belaagd door haar ex: 'Dan kwam die
lul weer binnen, en sloeg-ie alles kapot. Ze had alleen een steen, een mes en
een vork om die man van zich af te houden. Nou, dat kan ik gewoon niet toestaan.
Dan ben ik de rechter. Dus die man heb ik opgezocht. Middenin in zijn wijk. Daar
wist iedereen wel wie ik was, natuurlijk. 'Waarom bedreig je je vrouw? Waarom
bedreig je haar met de dood? Wat denk je gggodverdomme wel niet, dit en dat?!'
Die man heeft noooooooit meer zijn vrouw lastig gevallen.' Klap op het Perzisch
tapijtje. 'En dat is dan die Willibrord die zo verguisd wordt door die types van
jouw krant.'

Onverwacht: 'Hee, daar is mijn vrouw.' Zijn (vierde ) vrouw Gesina schuift aan.
Felrode lippen - Willibrord ziet vrouwen graag verzorgd, in rok en op hak.

Ik wist niet dat u erbij zou komen?

Frequin: 'Dat is ons familieleven. Komt ze even kijken of alles goed gaat.'

Gesina: 'Dat vindt hij fijn.'

Wat vond u van de latere programma's van Willibrord?

Frequin: 'Volgende vraag.' Tegen haar: 'Niets zeggen. Dat gun ik de Volkskrant
niet.' Tegen de serveerster: 'Zou ik toch zo'n sashimi mogen hebben?' Grijzend:
'Ik lul er even expres overheen, ha.' Dramatisch verhaal over een gehandicapt
meisje (dat door zijn ferme optreden aan een aangepaste woning kwam.) Dan: 'Ik
zal je helpen. Gesina was geen fan van mij, maar ze heeft later, toen ze alle
positieve reacties hoorde op straat...'

Zij: 'In De week van Willibrord zaten meerdere elementen. Het strijden tegen
onrecht en...'

Hij: 'En er zat wat vrolijkheid in. Ondeugd.'

Zij: 'Daar was ik geen fan van. Willibrord zocht natuurlijk een beetje dat
randje op. Bij Yab Yum...'

Hij: 'Yab Yum? Dit komt allemaal in de krant. Dit is geen voorbeeld.'

Wat maakt u dat nou nog uit?

'Het is niet representatief. Ik heb weleens een reportage gemaakt toen Theo
Heuft 60 werd. Hij legde uit hoe geweldig het was om hoerenbaas te zijn en...
Nou ik ga het gewoon niet vertellen. Want dan zeggen mijn tegenstanders: zie je
wel.'

Hij pakt een pen, tekent een grote en een kleine cirkel op een bierviltje.
'Kijk, als dit de Sahel is en er valt geen regen, dan hebben ze geen gewassen in
dat dorp. Dus dan hebben ze niks te vreten. Dan gaan ze dood. En de buurman
heeft ook niks. Ik heb getracht dat te voorkomen en ik heb mede geholpen dat het
minder gebeurde. Zo was mijn leven. Ja?'

Tegen de serveerster, die hem de sashimi aanreikt: 'Mag ik een rooie wijn erbij
alstublieft?' Doorboort een schijfje tonijn met zijn vork: 'Ik heb met prins
Claus nog reportages gemaakt over de derde wereld. Prins Claus was geweldig. We
waren een soort twee maatjes.'

Die combinatie kan ik me bijna niet voorstellen. Prins Claus leek een vrij
ingetogen man.

'Nee, dat was-ie juist niet, dat was het aparte. Ik maakte een enorme fout, toen
ik hem voor het eerst een hand gaf. 'U moet wel weten dat ik een enorme hekel
heb aan Duitsers', zei ik. Dat floepte er zo uit. Ik dacht: Frequin, nou kun je
het wel schudden. Hij zei: 'Dat zou ik ook hebben.' Toen was het ijs gebroken.
Claus was erg gecharmeerd van mij. We zaten naast elkaar in het vliegtuig, over
onze vrouwen te praten. En over onze schoonmoeders. En over stappen.'

Wat zei hij over zijn schoonmoeder?

'Ik wil daar niet te veel over zeggen, omdat het vertrouwelijk was, maar hij
vond haar niet de gemakkelijkste vrouw. Snap je? Over stappen zei hij dat je dat
niet kon doen in Holland. Want hij was een keer naar café Hoppe in Amsterdam
geweest en toen hadden die obers gelijk De Telegraaf gebeld, dus hij ging naar
Düsseldorf en Parijs.'

Dat hij zo open was tegen u.

'Dat zei ik ook tegen hem. 'U vertelt heel veel, maar ik ben wel journalist.''
Duits accent: 'Ja, Frequin, maar we hebben je nagetrukken, heur. Je staat bekend
als weliswaar heel lastig, maar ook heel betrouwbaar.'

Was dat ook zo?

'Ik kan een paar Privés volschrijven over Claus, maar dat zou niet in me
opkomen. Dat is de intimiteit die ik met hem had. Hij zag in mij een kameraad
bij wie hij ook eens zijn hart kon luchten. O, we hadden het zo gezellig met
mekaar.

'Ik werd wel altijd in de gaten gehouden door zijn gevolg. Bij de opening van
iets groots kwam Claus aanlopen, met Mitterrand en de prins van Engeland en zo.
Gingen er drie van die gasten voor me staan. Om te voorkomen dat ik een shot kon
maken. Klootzakken. Maar Claus wuifde: 'Je wilt me zeker een vraag stellen, hè?
Doe maar snel.' Ik gelijk vier vragen stellen, hij weer verder, gingen die
gasten meteen weer voor me staan. 'Zie je wel wat voor klootzakken jullie
zijn!', riep ik.'

Nadenkend: 'Die agressie heb ik bij de overheid en officiële instanties wel
vaker meegemaakt. Maar daar heb ik me nooit door laten ontmoedigen.'

Zij: 'Als hij oud-ministers tegenkomt, echt van aanzien, hè, Van Agt, Wiegel en
van de week nog Ruding, dan krijgt hij zoveel respect van die mensen.'

Hij: 'Gister ook weer, loop ik op straat, zegt een man: 'U bent een held voor
mij.' En zo is het ook. Ik streed voor de medemensen. Gggodverdomme.' Daverende
klap op het Perzisch tapijtje.

Wat heeft u bereikt met De week van Willibrord?

'Nou, ik heb in elk geval in individuele gevallen veel bereikt. En ik heb ook
bereikt dat mijn methode, van de confrontatie met gezagsdragers, nu algemeen
goed is.'

U bent een soort nestor...

'Van de confrontatie, ja. Ik heb een trend gezet. Allerlei soorten programma's
doen het nu. Zelfs De rijdende rechter gebruikt in feite dezelfde formule.'

Wat vindt u van die programma's?

Korte stilte. 'Ik vond ons veel beter. Wij zorgden voor een oplossing, ja? Die
programma's sturen een bureauredacteur die een paar flutvragen stelt. Zoals dat
TROS-programma Opgelicht.'

Zij: 'Dan zijn ze iemand op het spoor, die komt aanrijden in zijn auto en dan is
het van: mag ik u een paar vragen stellen? 'Nee.' En hij doet de deur dicht en
rijdt gewoon weg. Nou, echt, dat was...'

...Willibrord niet overkomen?

Allebei, hoofdschuddend: 'Néééé.'

Zij: 'Wat ik ook altijd verbazingwekkend vind: dat-ie voor alle gekleurde
medemensen die hier in Nederland wonen op een voetstuk staat.'

Hij: 'Heel apart.'

Zij: 'Ze zeggen allemaal: 'Meneer Willibrord, wanneer kom je terug.' Blijkbaar
heeft hij hun zó aangegrepen. Maar ook de gewone man: als wij over de Albert
Cuyp lopen, is het bijna een...'

Hij: '... receptie.'

U vroeg aan Bouterse: bent u een moordenaar?

'Ja: 'Waarom heb je die mensen vermoord? Hè?' Daar ging het toch om? Ik had ook
kunnen zeggen: 'U heeft dingen gedaan die niet mogen.' Maar ik was altijd gelijk
to the point.'

Bert van der Veer, uw ex-baas bij RTL 4, zei eens: 'Willibrord is onzeker. Als
hij negatieve kritiek krijgt, pakt-ie heel kleine witte stukjes papier waarop
hij met zijn kriebelhandschrift letterlijk opschrijft wat je zegt - omdat hij
het zich zo aantrekt.'

Lichte verlegenheid: 'Ja.'

Klein hartje.

'Een groot hart.'

Zij: 'Hij leeft vanuit zijn hart. Hij doet alles vanuit zijn hart.'

Hij: 'Waar haalden die recensenten en andere wijsneuzen van kranten de guts
vandaan om mij te veroordelen? Wat hebben zij eigenlijk bijgedragen aan de
samenleving. Geen ene moer! Ik zal best dingen fout gedaan hebben, wat ik me
nauwelijks kan herinneren, maar dat terzijde.'

Hoe kijkt u terug op de hoofdenaffaire? Dat was de grote breuk in uw carrière.

Zakt ineen: 'Nou heb ik je helemaal verteld hoe ik ben, er is geen woord van
gelogen en nou komt dat weer ter sprake. Waar heb ik dat aan verdiend?' Kijkt
naar boven: 'Gggodverdommese klootzak, waar ben je nou!'

Ik kan niet om die affaire heen. Dat snapt u ook wel.

'Nauwelijks, maar goed. Het is een grote droefenis geweest. Ik heb er vijf jaar
lang niet van geslapen. Ik had een moord begaan die ik niet begaan heb.'

Zij: 'Dat vindt hij verschrikkelijk. Dat men er altijd weer over begint. Terwijl
hij zo voor rechtvaardigheid is.'

Heeft u weleens iemand aangepakt die het niet gedaan bleek te hebben?

'Naar eer en geweten niet. Maar mijn hart huilt nu. Je trapt me zo ontzettend op
mijn ziel. Ik neem het jou niet kwalijk, maar dit is dan mijn lot.'

Stel dat u mij was...

Meteen: 'Dan zou ik het nog veel heftiger aan de orde brengen.'

Kijk aan.

'Luister: ik word met een omissie geconfronteerd die in feite niks met mij te
maken heeft. Nou goed, ik heb de reportage gemaakt, maar anderen hebben hem
gemonteerd.' Stilte. 'Er zijn mensen van wie de tragiek nog veel erger is. Maar
ik ben nou totaal verslagen en dat maak je niet vaak met mij mee. Dus dit is
gewoon het laatste interview. Zo loopt het dan.'

Tegen zijn vrouw: 'We gaan. Ja?'

Zijn telefoon gaat: kerkklokkengebeier.

Toch nog een beetje gelovig.

'Een beetje rooms. Heb je nog vragen?'

Xandra Brood vertelde me dat u achter de schermen veel voor Herman hebt gedaan
toen hij al ernstig ziek was.

Veert op: 'Zo zie je maar weer. Zo ben ik ten voeten uit. Ik heb Herman begeleid
toen-ie in een hele depri periode zat. Hij belde: Willy, godverdomme, ik moet je
spreken.'

Zij: 'Dat is Willibrord. Tegenwoordig krijgen mensen een lintje als ze een keer
een nummer-1-hit hebben gemaakt. En bij Willibrord wordt gevraagd: wat heeft-ie
dan gedaan voor de medemens? Dan ben je toch wel klaar.'

Hij belt met de keuken: 'Goedendag, met Frequin. Zou ik nog even een Irish
coffee kunnen krijgen, ja?' Legt neer: 'Ik maak er toch nog een feestje van.'

In 1996 zei u al dat u met uw levensstijl geen tien jaar meer te gaan had.

'Vroeger dacht ik altijd dat ik 33 zou worden. Net zo oud als Jezus.'

Maar het kan ook dat u 100 wordt en in een karretje belandt.

'Nou, douw dat karretje dan maar in het Amsterdam-Rijnkanaal.'

Of dat u gaat dementeren en zich bekeert tot de islam, of ineens valt op
slonzige vrouwen.

'Neem maar van mij aan: dat gaat nooooit gebeuren, hoor. Neeheee.'

Uw begrafenis wordt een heel spektakel, met champagne, heeft u al vaker
aangekondigd.

'De kist komt hier in het café te staan, naast mijn tafeltje. Kunnen de gasten
er hun glaasje op zetten.'

En er is een grote koets, met in het wit gedrapeerde paarden...

Onderbreekt: 'Nou, in het zwart. Denk het wel. Maar er is nog een geweldig
alternatief. Dat ik stiekem verdwijn. Daar heb ik het met Gesina ook over gehad.
Dat iemand na een half jaar vraagt: 'Hoe is het met Willibrord?' En dat zij
zegt: 'Die is op wereldreis.' Dat is de optie die momenteel nummer 1 staat,
eigenlijk.'

Kerkklokkengebeier. Frequin neemt enthousiast op: 'Jongen, als je nú komt, kan
je nog een drankje van me krijgen.'

In januari 1989 maakt Frequin voor Brandpunt een reportage over laboratoria waar
xtc wordt geproduceerd. Een drugshandelaar in deze uitzending blijkt later te
zijn gespeeld door een overtuigend acterende Brandpunt-medewerker. Dezelfde
maand nog komt Frequin met een uitzending over een morbide handel in
mensenhoofden. Nadat hij 5.000 gulden heeft betaald aan een tipgever, krijgt
Frequin vijf mensenhoofden op sterk water te zien. De verslaggever wordt
voorgelogen dat er een zwarte handel bestaat in hoofden, die een rol spelen in
seksspelletjes. De hoofden blijken echter in 1983 te zijn gestolen uit het
anatomisch instituut van de Universiteit van Amsterdam. Van handel is geen
sprake. Een interne onderzoekscommissie van de KRO oordeelt later dat Frequin in
zijn hoofdenreportage 'niet onzorgvuldig' is geweest. Wel wordt hem 'kwalijke
nalatigheid' verweten omdat hij bij de xtc-reportage niet heeft gemeld dat
gebruik was gemaakt van een stand-in. Frequin krijgt daarvoor een 'verbale
berisping'.

Hoofdenaffaire

Lees verder op pag V6

Willibord Frequin, ooit fameus en brutaal tv-verslaggever, houdt er rekening mee
dat hij niet meer zo lang te leven heeft. Tegen V vertelt hij waar hij trots op
is. En natuurlijk vooral ook wat hem dwarszit.

Vervolg van pag V5

Willibrord (1941) was het oudste kind van Louis Frequin, hoofdredacteur van De
Gelderlander. In 1963 begon hij bij de KRO, als manusje van alles. Willibrord
kreeg een opleiding tot regisseur en belandde bij actualiteitenrubriek
Brandpunt. Hoogtepunten waren ontmoetingen met paus Johannes Paulus II en Moeder
Teresa. In 1976 was de 'Beul van Brandpunt' de enige tv-verslaggever die prins
Bernhard durfde vragen of de aantijgingen in de Lockheedaffaire klopten. 'Kerel,
ben je belazerd mij dat te vragen?', antwoordde die. Na de hoofdenaffaire in
1989 verdween Frequin bij Brandpunt. Tot 1993 bleef hij in vaste dienst bij de
KRO, om daarna over te stappen naar RTL4, RTL5 en SBS. De week van Willibrord
was toen zijn bekendste programma. Het kreeg zware kritiek ('Grootinquisiteur
van de emo-tv'), maar scoorde hoge kijkcijfers. Frequin maakt nu bedrijfsfilms,
met zijn kinderen. Voor Panorama heeft hij nog een jaar een column geschreven.
Eind november 2015 verscheen zijn laatste bijdrage: het blad weigerde een
column. Frequin was drie keer getrouwd en heeft drie kinderen. Hij woont nu
samen met Gesina Lodewijkx.

'Kerel, ben je belazerd?'




Bekijk de oorspronkelijke pagina: , , , ,

LOAD-DATE: 5 July 2016

LANGUAGE: DUTCH; NEDERLANDS

GRAPHIC: Willibrord Frequin: 'Ik zal best dingen fout gedaan hebben, wat ik me
nauwelijks kan herinneren, maar dat terzijde.'
Foto's Linda Stulic
Willibrord Frequin, met partner Gesina Lodewijkx in hun huis in Laren: 'Gister
nog zegt een man op straat tegen mij: 'U bent een held voor mij.' Zo is het ook.
Ik streed voor de medemensen. Gggodverdomme.'

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              135 of 200 DOCUMENTS



                                 de Volkskrant

                              5 juli 2016 dinsdag

In Nigeria is gesjoemel vanzelfsprekend

BYLINE: DOOR WIM BOSSEMA

SECTION: Economie; Blz. 27

LENGTH: 988 woorden


Mondialisering


E-mailoplichterij, gesjoemel met olie en drugs- en mensenhandel: geen land zo
corrupt als Nigeria. Hoe is dat mogelijk? Afrikakenner Stephen Ellis schreef er
een boek over.

Waarom duiken er bij de internationale criminaliteit zo vaak Nigerianen op - bij
de e-mailoplichterij, de drugs- en de mensenhandel? En hoe komt het dat ze zo
succesvol zijn met fraude en afpersing?

In Nederland weten we er alles van: in de eerste jaren van deze eeuw werden vijf
à zes Nederlanders per week erin geluisd: een mail die officieel leek (ondanks
de spelfouten in het Engels) en gouden bergen beloofde in ruil voor overmaking
van een klein bedrag. Ook elders in het rijke Westen maakten Nigeriaanse
e-mailoplichters tienduizenden slachtoffers - de schoonvader van Chelsea Clinton
in de VS bijvoorbeeld.



Stephen Ellis, de van oorsprong Britse hoogleraar en onderzoeker van het Afrika
Studie Centrum in Leiden en de VU in Amsterdam, heeft vlak voor zijn overlijden
een jaar geleden de eerste grondige studie naar deze schimmige wereld voltooid.
Het boek verscheen onlangs postuum: The Present Darkness (uitgeverij Hurst).

Op basis van tientallen gesprekken met betrokkenen en een uitputtende stapel
documentatie, waaronder veel politierapporten, bracht Ellis in beeld hoe een
cultuur van corruptie in regeringskringen en de politiek samenging met de
bravoure onder slimme jonge mannen. Het is niet louter een Nigeriaans systeem:
multinationale bedrijven pasten zich snel aan en profiteerden enorm van
corruptie, vriendjespolitiek en het smijten met smeergeld in ruil voor
lucratieve deals. Zonder hen was het zwendelsysteem nooit een miljardenzaak
geworden.

De cijfers die Ellis verzamelde uit rapporten en onderzoeken zijn verbijsterend,
al zijn het meestal schattingen. Elk jaar zou er 16 miljard dollar (14,4 miljard
euro) aan illegaal verkregen geld vanuit Nigeria worden overgemaakt naar
bankrekeningen in Europa en de VS. Dat systeem is al begonnen tijdens het Britse
koloniale bestuur en na de onafhankelijkheid in 1960 heeft het zich uitgebreid
onder uiteenlopende regeringen, zowel van burgers als militaire dictators.

Als de overheid en spraakmakende ondernemers dat voorbeeld geven, is het geen
wonder dat ook gewone burgers zich bekwamen in corruptie. Vaak zien ze het zelf
nauwelijks als afpersing, eerder een moderne variant op oude gebruiken van
cadeaus geven bij elk sociaal contact. Voor velen is het ook een vorm van
overleven, gezien de lage salarissen van ambtenaren, die niet altijd worden
uitbetaald.

Met de komst van internet dienden zich nieuwe mogelijkheden aan. De trucs met
e-mails werden bekend als Four One Nines, naar artikel 419 in het Nigeriaanse
wetboek dat zulke fraude verbiedt.

Het moet een fantastische ontdekking zijn geweest voor de Nigeriaanse
oplichtertjes, meestal jongeren, dat trucjes van thuis het ook in het rijke
Westen goed doen, eigenlijk nog veel beter, want daar leven veel rijke en
goedgelovige doelwitten. In 2000 zouden Amerikaanse burgers bij elkaar 100
miljoen dollar hebben overgemaakt aan voornamelijk Nigeriaanse e-mailfraudeurs.


Ellis traceerde ook een verband met de migratie van Nigeriaanse jongeren naar
Europa. De Nigeriaanse gemeenschap in Amsterdam werd een broeinest van de
ijverige brievenschrijvers, tot zij als gevolg van een recherche-operatie begin
deze eeuw grotendeels uitweek naar Spanje. In de eerste jaren bezweken duizenden
Spanjaarden voor de verleiding van gemakkelijk geld in economisch moeilijke
tijden.

Ook met de olie wordt flink gesjoemeld, gespeculeerd en gemanipuleerd in Nigeria
en ook de onverbloemde diefstal is zeer omvangrijk. Nigeria haalt 80 tot 90
procent van zijn inkomsten uit olie-export en de opeenvolgende regeringen konden
eigenlijk wel met de olie-belastingen toe. Maar volgens een betrouwbare
schatting uit 2013 verdwijnen er elke dag 232 duizend vaten olie (van de twee
miljoen vaten die worden opgepompt). Zo zou de staat in een jaar 6,7 miljard
dollar zijn misgelopen.

In de jaren negentig van de vorige eeuw kwam er verzet uit de bevolking:
schrijver en journalist Ken Saro-Wiwa was de voorman van een protestbeweging van
zijn Ogoni-volk in de delta. Bedrijven als Shell moesten compensatie betalen
voor de olielekkage, de vervuiling van het land en de sterfte van vissen, vonden
zij. Saro-Wiwa werd opgehangen door de dictator Sani Abacha, een van de grootste
boeven. De burgerbeweging viel uiteen en activisten verwerden tot criminele
groepen die ontvoeringen van westerlingen uitvoerden voor losgeld, pijpleidingen
saboteerden en olie smokkelden.

De internationalisering van de Nigeriaanse mensenhandel is misschien nog wel het
schrijnendste onderwerp in Ellis' studie. Ook hierbij wees hij op de historische
achtergrond: die van de eeuwenlange Afrikaanse slavenhandel. Zoals voorheen de
Europese slavenhandel het geweld in de binnenlanden van Afrika verhevigde, heeft
de vraag naar prostituees in Europa Nigeriaanse criminelen met hun
smokkelnetwerken schatrijk gemaakt.

De mensenhandelaren maken gebruik van eeuwenoude rituelen en geestesbezweringen
om de vrouwen aan zich te onderwerpen. Die rol van traditionele religie vond
Ellis belangrijk voor politieke analyses en hij was daarin tamelijk uniek onder
Afrika-deskundigen, zei Christopher Clap-ham, hoogleraar in Cambridge, onlangs
bij de presentatie van This Present Darkness op het Afrika Studie Centrum in
Leiden.

Blijft de vraag: waarom is juist Nigeria zo belangrijk geworden in de
internationale fraude en criminaliteit? Voor de internationale drugshandel is
het duidelijk: dealers kunnen hun gang gaan in het corrupte Nigeria, een ideaal
tussenstation en een fijne omgeving om geld wit te wassen. En voor alle
frauduleuze sectoren geldt: door hun lange geschiedenis van corruptie zijn veel
Nigerianen er gewoon heel erg goed, ervaren en vindingrijk in geworden.

In 2000 maakten Amerikanen 100 miljoen dollar over aan e-mailfraudeurs




Bekijk de oorspronkelijke pagina:

LOAD-DATE: 4 July 2016

LANGUAGE: DUTCH; NEDERLANDS

GRAPHIC: Nigerianen protesteren in 2012 tegen de verdubbeling van de
olieprijzen. Terwijl oliebedrijven en machtige Nigerianen daar veel aan
verdienen, lijdt de arme bevolking.
Foto Reuters

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              136 of 200 DOCUMENTS



                                 de Volkskrant

                              4 juli 2016 maandag

Minderheden beseffen gevaar polarisatie niet

BYLINE: SAÏD BOUHARROU

SECTION: Opinie en Debat; Blz. 18

LENGTH: 654 woorden


Politiek


Polariserende tegenpolen groeien ten koste van het middenveld. Daar wordt
niemand beter van.

Tunahan Kuzu is een intelligente en sympathieke man die ik op 4 maart ontmoette
tijdens een aflevering van De Nieuwe Maan op NPO 2. De oprichter van Denk wilde
opkomen voor Youssef en Aïsha en neemt daarbij geen blad voor de mond. Opkomen
voor de kleine man en vrouw, het wantrouwen van de media, het isoleren van de
eigen partij, het regelmatig kritiek krijgen van de andere politieke partijen en
het verkondigen van omstreden standpunten - bij wie zijn wij dat eerder
tegengekomen?



Werd Kuzu vorig jaar nog belachelijk gemaakt door Jan Roos van Powned, momenteel
houdt hij de gemoederen bezig van alle journalisten en Kamerleden. Een teken dat
Denk haar podium heeft gevonden.

Opnieuw wordt de fout gemaakt dat er niet wordt geluisterd naar
bevolkingsgroepen binnen onze samenleving. Ik herinner me de uitspraak uit 2013
van voormalig Nationaal Ombudsman Alex Brenninkmeijer dat 'het politieke klimaat
in Den Haag racistisch van aard is'. Hij riep de regering op om haar
verantwoordelijkheid te nemen en een grote anti-discriminatiecampagne te
beginnen om daar verandering in te brengen. Het bleef angstvallig stil, niemand
voelde zich aangesproken in Den Haag.

Politieke partijen willen niet worden geassocieerd met Geert Wilders en zijn PVV
maar kunnen hun electoraat ook niet negeren. Goedbedoeld willen de partijen hem
de wind uit de zeilen halen door rechtser beleid te ontwikkelen en daarmee Henk
en Ingrid te overtuigen om het vertrouwen in het politieke middenveld niet te
verliezen. Het geluid binnen de samenleving van een grote minderheid
Nederlanders met etnische achtergrond verschuift daarmee naar de achtergrond.
Keer op keer zien Marokkaanse en Turkse Nederlanders zich geconfronteerd met
populistische en discriminerende geluiden in de media, het onderwijs, op de
werkvloer en in de politieke arena.

Het succes van Denk ligt in haar depolarisatiepoging van het polarisatiesucces
van de PVV. De schreeuw om change wordt echter volstrekt verkeerd ingevuld door
Denk. De verrechtsing van politiek Den Haag waar Alex Brenninkmeijer zich zo'n
zorgen over maakte, kan op korte termijn worden afgeremd met een
tegenovergesteld geluid aan dat van de PVV. Maar als het politieke midden straks
veel stemmen verliest aan Denk zal de roep tot een tegenovergesteld geluid juist
nog luider worden waardoor de PVV nog groter zal worden. De polariserende
tegenpolen worden groter ten koste van het middenveld. Van dat gevaar zijn veel
minderheden zich niet bewust. Denk heeft geen partijprogramma maar is een
strategische pr-denktank, een machine om de teleurgestelde Youssef en Aïcha
binnen te halen.

Maar hoe zit het met de veiligheid als straks de kemphanen Denk en de PVV de
samenleving splijten? Hoe zit het met de economie en de welvaart? Gaat Denk
zorgen voor oplossing en zelfs stimulering van werkgelegenheid en hoe stelt zij
zich op jegens Europa? Hetzelfde geldt voor het onderwijsvraagstuk. Hoe gaat
Denk om met bijvoorbeeld slecht islamitisch onderwijs, wat gevoelig ligt? En hoe
wil Denk polarisatie tegengaan als allochtonenpartij, die zich ook niet verre
weet te houden van buitenlandse standpunten en aangelegenheden?

Ik begrijp de zorgen van veel Nederlanders met een etnische achtergrond, die ik
zeker elke dag ook deel. Maar Denk zal eerst moeten werken aan een behoorlijk en
geloofwaardig partijprogramma dat verder gaat dan alleen kansloze moties
indienen ten behoeve van gratis publiciteit.

Denk zal dat beeld moeten wijzigen en de partij aantrekkelijker moeten maken.
Een stem op de PVV is een stem op polarisatie, een stem op DENK is geen stem op
depolarisatie. Beide zullen mijn stem niet krijgen. Maar ik hoop dat het
politieke middenveld stopt met haar persoonlijke aanvallen op Denk en de PVV en
voortvarend gaat werken aan de zorgen van de Nederlandse bevolking.




Bekijk de oorspronkelijke pagina:

LOAD-DATE: 3 July 2016

LANGUAGE: DUTCH; NEDERLANDS

GRAPHIC: is woordvoerder van de Raad van Marokkaanse Moskeeën Nederland.

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              137 of 200 DOCUMENTS



                                 de Volkskrant

                              4 juli 2016 maandag

IS slaat terug in Bagdad: 125 doden

BYLINE: VAN ONZE BUITENLANDREDACTIE

SECTION: Ten Eerste; Blz. 4

LENGTH: 449 woorden


Na de nederlaag bij Falluja heeft Islamitische Staat (IS) het afgelopen
weekeinde hard terug geslagen. Bij twee aanslagen in Bagdad kwamen zeker 125
mensen om het leven. Onder hen bevonden zich ten minste 15 kinderen. Ongeveer
150 mensen raakten gewond.

Premier Haider al-Abadi die zondag de plek van de zwaarste aanslag bezocht, werd
door omstanders uitgejouwd. Hij moest zichzelf in veiligheid brengen in zijn
auto. Bagdad is in de afgelopen jaren aan aanslagen gewend geraakt, maar het
grote bloedbad onder vooral gezinnen dat zo kort voor het einde van de ramadan
werd aangericht, kwam hard aan. De hoop bij burgers en autoriteiten was dat met
het terugdringen van IS de stabiliteit in het land zou toenemen.

Maar een vrachtwagen vol explosieven vloog in de lucht in een populaire buurt,
Karrada, bekend als plek waar jonge mensen en families op straat samenkomen. Het
was zaterdag even na middernacht toen de enorme explosie zich voordeed in de
sjiitische wijk. Een grote brand was het gevolg. Elders in de stad richtte een
tweede explosie minder schade aan en vielen er vijf doden.

De aanslagen worden gezien als een signaal van IS dat het terugdringen op het
slagveld gepaard zal gaan met veel geweld tegen burgers. Vorig weekend slaagde
het leger, met luchtsteun van de internationale coalitie, er eindelijk in IS
definitief uit Falluja te verwijderen, een stad die op slechts een uur rijden
van Bagdad ligt.

Die nederlaag past in een patroon. IS kon zich in 2014 er nog op beroepen
eenderde van Irak onder controle te hebben, maar wordt steeds verder in het
defensief gedrongen. Nog dit weekeinde maakten de Verenigde Staten bekend twee
militaire leiders van de organisatie met een luchtbombardement nabij Mosul te
hebben gedood.

Maar de hoop dat dit ook voor gewone burgers rust gaat brengen, werd dit
weekeinde wreed de bodem ingeslagen. Direct na de aanslagen stelde de
soennitische IS dat met opzet voor deze sjiitische wijk was gekozen en dat IS
geen onderscheid wenst te maken tussen militairen en burgers - in beide gevallen
gaat het voor de jihadisten om ongelovigen.

De aanslagen zijn een hard gelag voor premier Al-Abadi, die met de inname van
Falluja weer enig krediet bij de burgers dacht te verkrijgen. Het garanderen van
hun veiligheid en het weer vullen van de door corrupte ambtenaren geplunderde
schatkist vormen zijn voornaamste beloften. Bij het aanpakken van de corruptie
heeft hij tot dusver nauwelijks succes geboekt.

Dat dacht hij met Falluja wel te hebben, maar de aanslagen in Bagdad en het feit
dat hij door burgers werd uitgejouwd, geven aan hoe broos het succes is.

Grof geweld tegen burgers als reactie op nederlagen op het slagveld




Bekijk de oorspronkelijke pagina:

LOAD-DATE: 3 July 2016

LANGUAGE: DUTCH; NEDERLANDS

GRAPHIC: De schade in de wijk Karrada in Bagdad waar zaterdagnacht een
vrachtwagen vol explosieven ontplofte.
Foto AFP

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              138 of 200 DOCUMENTS



                                 de Volkskrant

                              2 juli 2016 zaterdag

Knoflook

BYLINE: SYLVIA WITTEMAN

SECTION: Sir Edmund; Blz. 14

LENGTH: 607 woorden


Witteman heeft iets gelezen


En nu gaat Vrij Nederland ook al ter ziele, niet met een verlossende bijlslag,
maar langzaam, als een plant die geen water krijgt. Het noodlijdende weekblad
wordt een maandblad. 'Een vorm die volgens ons perfect aansluit op dit tijdperk,
waarin de digitale wereld enorm aan kracht wint, maar ook het papier nog
onvermoede kansen biedt voor prachtige journalistiek', aldus de brief van de
redactie aan de abonnees. Ja, wat moet je ánders zeggen?



Ik bewaar dierbare herinneringen aan Vrij Nederland en dan vooral aan de
schitterende reportages van Gerard van Westerloo in de jaren '70 en '80.
Tientallen pagina's lang waren ze, maar ik herlas ze nog eens, en nóg eens. Die
longreads, zoals je ze nu zou noemen, gingen over 'het volk'. Trambestuurders,
arbeiders met een stacaravan, de verloedering van een Haagse achterstandswijk,
de vroege passagiers op de IJ-pont. Van Westerloo hield telkens een reeks
interviews met die 'gewone Nederlanders' zodat de lezers van VN - die zich
allerminst als gewóón beschouwden - ook eens konden zien hoe het daar aan toe
ging.

'Aapjes kijken', noemen we dat tegenwoordig. Die generatie Vrij Nederland-lezers
keek neer op stacaravans en massatoerisme in Spaanse badplaatsen. (Die geniale
reportage over Club Escolette! Ik ken hem zowat uit mijn hoofd.) De pleziertjes
en zorgen van ponstypistes en vakkenvullers vond men op zijn minst belachelijk,
en vaak nog 'fout' ook: al scheen de zon in Spanje nóg zo lekker, generaal
Franco was er aan de macht, en je gaat geen sangria zitten hijsen onder een
dictatoriaal bewind.

Na een reportage in '84 over tramlijn 16 (een 30.000 (!) woorden tellende
coproductie van Van Westerloo en Elma Verhey) werd het blad door de 'werkgroep
media en racisme' beschuldigd van 'het verspreiden van racistische propaganda'.
Wat was er gebeurd? De auteurs hadden Amsterdamse tramconducteurs geciteerd die
dingen zeiden als 'Surinamers vallen vrouwen lastig' en 'Turken stinken naar
knoflook'.

Dat hadden de auteurs nooit mogen opschrijven, en zéker niet zonder waarschuwing
dat het hier om kwalijk, racistisch gedachtengoed ging. Dat het 'gewone' volk nu
eenmaal zulke dingen vond, was schandalige, domme discriminatie; een 'normaal'
mens, c.q. een Vrij Nederland-lezer had geen enkel bezwaar tegen Surinamers,
Turken of knoflook, in tegendeel, dat was allemaal een 'verrijking'.

Ja, de Vrij Nederland-lezer had makkelijk lullen, maar die kwam zelden in
aanraking met de problemen die de groeiende multiculturele samenleving nu
eenmaal met zich meebracht. De mensen in achterstandwijken en Bijlmerflats wél,
maar die moesten hun racistische bekken houden, en zéker niet geciteerd worden
in de linkse pers.

Barre tijden. Inmiddels hebben we door schade en schande geleerd wat er gebeurt
als de elite niet luistert naar de stem des volks; de 'gewone man' wil niet
langer zwijgen over berovingen door kutmarokkaantjes, zoekt begrijpelijkerwijs
een uitweg om tóch gehoord te worden, maakt gebruik van zijn democratisch recht,
en stemt Wilders of Brexit.

Wie nu die, nog steeds schitterende, reportages herleest slaat zich kermend van
gêne voor het hoofd. Wat een arrogantie, van die 'nette' lui, om zo neer te
kijken op de mensen die ons land in toenemende consternatie draaiende moesten
zien te houden, terwijl de linkse dominees 'tolerantie' predikten, tolerantie
van problemen waar de Gutmensch zelf geen weet van had.

Gerard van Westerloo is dood, Vrij Nederland ook bijna, en de voormalig
weldenkende elite staat lelijk met de bek vol tanden.

Léés die oude reportages, en zie waar het mis is gegaan.

s.witteman@volkskrant.nl




Bekijk de oorspronkelijke pagina:

LOAD-DATE: 1 July 2016

LANGUAGE: DUTCH; NEDERLANDS

GRAPHIC: Illustratie Tomori Nagamoto

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              139 of 200 DOCUMENTS



                                 de Volkskrant

                             30 juni 2016 donderdag

Geachte redactie

SECTION: Opinie en Debat; Blz. 24

LENGTH: 667 woorden


Generaal Verhofstadt

Wat een geweldige zin van Marc Peeperkorn: 'Guy Verhofstadt zou het liefst
vandaag nog met zijn gedroomde EU-leger het Kanaal oversteken om Downing Street
schoon te vegen.' (Ten eerste, 29 juni)

De liberale leider is inderdaad een gevaar voor Europa.

Martin Bons, Haarlem

IJslands voetbalwonder

In zijn artikel 'Voetbalwonder IJsland' schrijft Bart Jungmann: 'De opstelling
leest als een saai gedicht, elf maal eindigend op de klank son.' (Sport, 29
juni) Daar is een eenvoudige verklaring voor, want de achternaam van een
IJslandse man bestaat uit de voornaam van zijn vader met de toevoeging son.

Dus de vader van Kolbein Sigthorsson heeft als voornaam Sigthor en de eventuele
zoon van de voetballer zal de achternaam Kolbeinsson dragen. Zijn dochter krijgt
als achternaam Kolbeinsdóttir.

Ook de opmerking die vaak gemaakt wordt dat de spelers Ragnar en Gylfi
Sigurdsson geen familie zijn is niet zo zinvol, omdat er in IJsland geen
familienamen bestaan.

Udo Rijlaarsdam, Beverwijk

De immigrant

Het verwondert mij dat ik na ruim veertig jaar in Nederland te hebben gewoond
nog steeds word beschouwd als immigrant. Kennelijk is integratie, waarop zo
gehamerd wordt, niet voldoende om geaccepteerd te worden.

Niet dat ik koste wat het kost Nederlander wil zijn, want zo voel ik me ook weer
niet. Maar iets tussen Kaapverdisch en Nederlands in zou mij wel passen. Helaas
is deze tussenvorm taboe.

Mijn huidskleur en mijn achternaam verraden mijn achtergrond en dus word ik in
het hokje 'allochtoon' geduwd. De term 'allochtoon' is beladen en wordt
geassocieerd met asociaal gedrag, werkloosheid, criminaliteit, etc. In veel
Rotterdamse wijken is dat zeker het geval.

Laten we de problemen onder ogen zien. De EU-politiek aangaande immigratie is
voor veel Britten een belangrijke reden om uit de EU te stappen. Onder hen zijn
veel rechts-extremisten. Europa heeft geen antwoord op het immigratievraagstuk.
Decennialang hebben politici geen beslissingen durven nemen, bang om voor racist
uitgemaakt te worden. Ze prijzen diversiteit de hemel in en prediken dat
integratie de oplossing is. Maar daar geloof ik niet meer in. Als we met z'n
allen wachten tot extreemrechts het voor het zeggen krijgt, is het te laat.

Neem nu maatregelen die in ieder geval de toestroom beteugelen. Daarna kunnen we
de handen ineenslaan om de interne kwesties op te lossen. Misschien dat deze
immigrant dan weer rustig slaapt.

C. Pereira, Rotterdam

Verrassende column

Wat een verrassende column van Heleen Mees over de relatie tussen de Brexit en
de economie (O&D, 29 juni). Verrassend omdat ik deze stellingname niet van haar
had verwacht. Verrassend, omdat ze de spijker op de kop slaat: de globalisering
leidt niet tot een toenemende welvaart voor iedereen. Het zijn juist de elitaire
pleitbezorgers van de globalisering die daarvan profiteren, terwijl de 'gewone'
burger er juist financieel op achteruit gaat.

Het is goed dat Mees dat in een korte en kernachtige column analyseert en
aangeeft hoe het anders zou moeten en zou kunnen. Nu maar hopen dat al het
nadenken over de gevolgen van de Brexit zal leiden tot bezinning over de
consequenties van de globalisering zoals die nu zich ontwikkelt.

Serieus werk maken van de herverdeling van de welvaart, bedrijven die druk bezig
zijn met het vermijden van belastingbetalingen stevig aanpakken en het geld dat
daarmee vrijkomt daar te gebruiken waar het nodig is.

Peter Schoelitsz, Zaltbommel

Onvrede onder burgers

Peter de Waard slaat de spijker op de kop met zijn verhaal over het Rijnlandse
model (Economie, 28 juni). Het is zeer terecht de onvrede onder burgers in de
westerse economieën, waarvan de huidige Brexit getuigt, te wijten aan het
huidige neoliberale model.

Met een Europees wettelijk minimumloon en premies voor werkgevers die dit
betalen, zou al veel gewonnen zijn. Over de financiering hoeven we ons geen
zorgen te maken. De jacht op de ontdoken belastingen levert voldoende op.

Peter van den Belt




Bekijk de oorspronkelijke pagina: ,

LOAD-DATE: 29 June 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              140 of 200 DOCUMENTS



                                 de Volkskrant

                             29 juni 2016 woensdag

Is Amsterdam goede lijkenpikker?

BYLINE: PETER DE WAARD

SECTION: Economie; Blz. 29

LENGTH: 485 woorden


De kwestie


Jort Kelder en zijn vrienden van Quote zouden zich in de handen wrijven.
Bankiers die tijdens een dinertje op bonusdag in Amsterdam twintig flessen
Chateau Petrus Pomerol 2009 achteroverslaan (à 3.650 per stuk), dat is prachtige
kopij.



Behalve wijnhandelaren zullen ook de Ferrari-dealers en projectontwikkelaars
garen spinnen bij een volksverhuizing van bankiers van de City naar de Zuidas.
Het penthouse van 25 miljoen euro dat aan het Damrak wordt neergezet, is ineens
een koopje. In Londen kostte een appartement aan Hyde Park het achtvoudige.

Indien de kans zich voordoet zal Amsterdam de graaiers uit de Londense City met
alle egards ontvangen. Het Parool meldde maandag op de voorpagina dat makelaars,
vastgoedadviseurs en de officiële instanties in de Stopera al bijeen zijn
gekropen om te zien hoe ze andere Europese steden kunnen aftroeven met het
aantrekken van financi-ele instellingen die Londen na de Brexit willen verlaten.


Dat betekent dat ze nog voortvarender zijn dan de EU-politici. Voor
lijkenpikkerij heeft geen stad zich ooit geschaamd. Als Amsterdam de rode loper
niet uitrolt, zullen Frankfurt, Parijs of Dublin het doen. En ook de gewone man
pikt een graantje mee. De bonusbankiers hebben tenslotte ook wasserijen,
broodjeszaken en kroegen nodig. Iedereen wordt er beter van.

De droom is dat de zakenbanken en hun gevolg een deel van hun activiteiten
vanuit Londen naar de EU zullen moeten verplaatsen als Groot-Brittannië de EU
verlaat. Van buiten de EU zouden ze niet ongehinderd meer op het continent mogen
werken. Als van de 325 duizend bankiers en financiële dienstverleners in de City
- onder meer goed voor 3.100 miljard aan verhandelde valuta's per dag - 10
procent de koffers pakt, is dat al een oppepper van jewelste.

Nu is Amsterdam er sinds de Gouden Eeuw niet meer in geslaagd de haute finance
aan zich te binden. Dertig jaar geleden was de Amsterdamse effectenbeurs,
gecombineerd met de allereerste optiebeurs, een van de prominentste van het
continent. En de Nederlandse banken waren mondiaal toonaangevend. Maar de
pogingen van de lobbyclub Amsterdam Financial Centre om de Oost-Europa Bank (die
ging naar Londen) en de Europese Centrale Bank (die kreeg Frankfurt) binnen te
halen, mislukten jammerlijk.

In 2008 volgde een wedergeboorte als het Holland Financial Centre dat met de
Duisenberg School of Finance van Nederland het meest innovatieve financiële
centrum van de wereld zou maken. Vorig jaar stierf ook dat een stille dood.

Misschien is nu ook de wens de vader van de gedachte. De City-exodus lijkt een
mooie droom, maar de bankiers zullen niet zo gauw Chelsea, de Theems, de keuken
van Gordon Ramsay en de kleermakers van Savile Row inruilen voor Ajax en de
Amstel.

Jort zal nog lang in Londen moeten draaien voor de echte extravaganza.

Reageren?

p.dewaard@volkskrant.nl

Lobbyclubs faalden met lokroep naar de haute finance




Bekijk de oorspronkelijke pagina:

LOAD-DATE: 28 June 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              141 of 200 DOCUMENTS



                                 de Volkskrant

                             25 juni 2016 zaterdag

Kunnen satrapen de EU hervormen?

BYLINE: ARNOUT BROUWERS

SECTION: Opinie en Debat; Blz. 24, 25

LENGTH: 1535 woorden


De Europese Unie zal democratisch zijn of niet zijn. Europese burgers hebben dat
signaal al vaak afgegeven. Tevergeefs. Nu de Britten afhaken, resteert er weinig
tijd voor echte hervormingen.


Het was dus toch geen grapje, dat democratisch tekort. Geen abstract probleem
dat kon worden opgelost met een surrealistische oplossing: een 'Europees
Parlement' dat niet de burgers in Europa vertegenwoordigde, maar veeleer
'Europa' leek te vertegenwoordigen tegenover de burgers (en vaak: de nationale
politici).



Nu is Leiden in last.

Maar toch: misschien maar goed ook. De kern van onze manier van samenleven is
immers hoe we besluiten nemen. Democratisch, dus. Er zijn vele manieren waarop
je een democratie kunt inrichten, vele smaken en varianten. De EU-lidstaten
hebben door de jaren heen geprobeerd hun van bovenaf opgelegde bovenstatelijke
besluitvorming democratischer te maken. Of in elk geval een democratisch tintje
te geven, zeker toen er van onderen, van de burgers dus, klachten opborrelden.

De conclusie moet zijn dat die pogingen zijn mislukt. Teveel burgers prikken
door die democratische opsmuk heen. If it walks like a duck and talks like a
duck, it must be a duck. En deze eend is niet democratisch. Maar wie de reacties
aanhoort van de Franse president Hollande (nu snel verdere integratie!) of onze
eigen Alexander Pechtold (nu zal de burger het licht zien!) kan niet aan de
indruk ontkomen: je hebt Europese eendjes die gewoon blijven doorkwekken, ook nu
hun kop er af is.

Uitvluchten

Er bestaat in tijden van rampspoed - en het Britse vertrek uit de Europese Unie
maakt dit zo'n tijd - de natuurlijke neiging uitvluchten te zoeken, kleine en
grote zaken met elkaar te verwarren en de schuld te geven aan de domheid van de
burger. Allemaal heel begrijpelijk. Henk en Ingrid hebben het gedaan. De Britten
met hun eilandmentaliteit zijn een uitzondering. Referenda deugen niet.

Dat zal allemaal wel. Maar nu lijkt de Europese burger toch één 'vergissing'
teveel hebben begaan. De ervaring met referenda in de EU toont een duidelijke
negatieve curve: in 1973 bijvoorbeeld wilde 67 procent van de Britten nog in de
EEG blijven (alleen de Noorse bevolking besloot destijds erbuiten te blijven).
De latere eurosceptische Denen stemden in 1986 nog met 56 procent voor de
Europese akte en rond het Verdrag van Maastricht vierde 'Europa' grootse
overwinningen in Italië (88 procent) en Noord-Ierland (67 procent).

Het eerste teken aan de wand kwam uit Frankrijk, waar 'Maastricht' maar met een
krappe meerderheid van 51 procent door kiezers werd aanvaard. Dertien jaar later
werd de Europese Grondwet omarmd door Luxemburg en Spanje, maar weggevaagd in
Frankrijk (54,9 procent) en Nederland (61 procent!).

De Denen bleven de EU in referenda steunen, maar vanwege hun opt-outs. De Zweden
ook - zij stemden met 56 procent nog in 2003 deelname aan het 'succesverhaal'
euro af. Hetzelfde gold zelfs voor de Ieren, die het in 2008 waagden het verdrag
van Lissabon weg te stemmen. (Ze kregen een 'tweede kans' om het juiste hokje
aan te kruisen.)

Bestond Europa uit louter Deense politici, die naar hun burgers luisterden en
alleen met die onderdelen van 'Europa' meedoen waarvoor democratische steun
bestaat, dan waren de problemen nu minder groot.

Maar waren die negatieve referenda tekenen aan de wand voor de grote Europese
politici in 'Brussel' en de hoofdsteden? Nee hoor. Elke Nederlander herinnert
zich het bedrog na het referendum van 2005, waarin de afgewezen voorstellen
alsnog werden doorgevoerd, onder iets andere vlag.

Waarom moest dat bedrog geslikt worden? Omdat het goed was voor 'Europa'.

De fiets en de muur

Het verhaal van de fiets die altijd vooruit moet omdat hij anders omvalt (hoe
onzinnig ook, zoals elke Nederlander weet, die weleens met de fiets voor een
rood stoplicht staat) behield voorrang. Met als resultaat: nog meer bundeling
van bevoegdheden in Brussel. Een crisis die aantoonde dat de euro onverenigbare
economieën en monetaire zienswijzen probeert te verenigen - ten koste van
eigenlijk alle deelnemers - leidde niet tot een stap terug, maar tot
vergezichten over een 'transferunie' waarbij Europese burgers hun solidariteit -
ook financieel - Europees gaan betonen.

Waarom? Omdat dat goed is voor 'Europa'.

Daar kun je ook fiets-beeldspraak op loslaten: een fiets waarvan de bestuurder
niet weet wanneer hij moet remmen, of zelfs stoppen, knalt uiteindelijk een keer
keihard tegen de muur. En dan heb je geen fiets meer.

Het democratisch tekort was de achilleshiel van een ongekend historisch
waagstuk, als reactie op een ongekende slachtpartij, de in Europa ontketende
Tweede Wereldoorlog. Hulde aan de oervaders van het naoorlogse 'verenigd Europa'
die, zoals dat toen ging, onderling besloten dat de vrede en economische
stabiliteit van Europa het alleen konden winnen van het wantrouwen en de
erfvijandschap door de industrieën van landen aan elkaar vast te klinken en door
het delen van soevereiniteit.

Het was zo'n ongelooflijk succes dat zelfs de Britten hun postimperiale kater te
boven kwamen, over de schaduw van hun eigen geschiedenis sprongen en zich erbij
voegden.

Het einde van de Koude Oorlog gaf aanleiding tot hoop en vrees: de vrees voor
dominantie van een verenigd Duitsland, de hoop dat nu de historische zegetocht
van de Europese integratie zou uitmonden in de vereniging van het hele
continent.

Het leverde ons de euro op, een munt die zeer ongelijksoortige economieën in één
monetair keurslijf dwong, en de 'big bang' - de grote oostwaartse uitbreiding
van het inmiddels tot Unie omgedoopte Europese samenwerkingsverband.

Hear, hear. Historische gerechtigheid.

Vette jaren, magere jaren

Maar de burgers van Europa waren minder enthousiast over alle veranderingen. Dat
komt ook doordat de jaren negentig, het decennium van het optimisme - waarin de
Sovjet-Unie instortte en de EU werd geboren, evenals de euro en de
uitbreidingsplannen en waarin geloof in vrolijke mondialisering en eeuwige
economische groei heerste - werd gevolgd door het tijdperk van negativisme en
pessimisme: ingeluid door 9/11, maar beklonken door de financieel-economische
crisis die door meer burgers dan politici is ervaren als hedendaagse Grote
Depressie.

Elf jaar geleden schreef ik, in een pleidooi voor afschaffing van het Europees
Parlement, een aanklacht tegen Europa als 'opium van de leiders'. Mijn conclusie
was: 'Wil Europa verder, dan zal het dus een 'democratisch handelingsvermogen'
moeten organiseren. Dat betekent onvermijdelijk kleinere stappen, concentratie
op kerntaken en nauwere consultatie van de kiezer.'

Nu zou ik het woordje 'verder' schrappen en er 'overleven' voor in de plaats
zetten.

Niettemin zal de neiging groot zijn het tegenovergestelde te doen: pogingen
ondernemen om 'Europa' nog verder uit de handen van 'onverstandige' burgers te
houden. Als excuus daarvoor zullen de grote problemen van deze tijd dienen: van
ongecontroleerde migratie en vluchtelingenstromen tot onvoorspelbare
grootmachten aan de rand van Europa, terrorisme en de Dertigjarige Oorlog in het
Midden-Oosten.

De democratische traditie

Maar wat de meeste Europese landen onderscheidt van de meeste van zijn buren is
precies dit: de democratische traditie. Europa zal, hoe moeilijk dat ook is,
terug moeten naar deze bron om zijn kracht en zelfvertrouwen te hervinden.

Het zou goed kunnen dat de Britse kiezer zich heeft laten leiden door afkeer van
de gevolgen van de mondialisering, het verlies aan identiteit, het verlies van
controle over zelfs de directe omgeving - een ervaring die burgers overal in
Europa (en elders) in mindere of meerdere mate ervaren. En die doet snakken naar
een terugkeer naar de geborgenheid van de natiestaat.

Voorstanders van Europese integratie zeggen, volgens mij terecht, dat dit een
fictie is: ook de natiestaat kan de boze buitenwereld niet buiten houden - of
voorkomen dat de banen weglekken.

Maar de bewijsplicht is in Europa omgedraaid. Britse politici pleitten de
afgelopen kwart eeuw als geen ander voor oostwaartse uitbreiding van de EU. Nu
stappen Britse burgers eruit, mede uit angst voor die Oost-Europese
concurrentie. In Nederland speelt iets vergelijkbaars: de Europese Unie is voor
nogal wat burgers niet langer een vertrouwde thuisbasis in een roerige wereld,
maar het is synoniem geworden aan die roerige buitenwereld zelf.

Geert Wilders droomt nu openlijk van een Nexit. En hij is allang niet de enige
meer. Er is maar een manier om deze anti-Europeanen de pas af te snijden - en
dat is door 'Europa' opnieuw uit te vinden, als democratisch
samenwerkingsverband. Het is nog net niet te laat om dat te realiseren binnen
een fundamenteel herziene EU - dat kleiner, flexibeler en responsiever zal zijn,
en waarin de burgers opnieuw kunnen bepalen aan welke vormen van Europese
samenwerking zij zich willen binden.

Maar er lopen te veel bijziende satrapen rond in Brussel en de hoofdsteden om
daarvan zeker te zijn. Er is dan ook gerede kans dat er nog meer 'creatieve
destructie' nodig zal zijn voordat dit inzicht voldoende indaalt.

Sommige eenden kwekken door, ook nadat hun kop er al af is

Bestond Europa uit louter Deense politici dan waren de problemen minder groot




Bekijk de oorspronkelijke pagina: , ,

LOAD-DATE: 24 June 2016

LANGUAGE: DUTCH; NEDERLANDS

GRAPHIC: Mark Rutte ontvangt Jean-Claude Juncker en Frans Timmermans van de
Europese Commissie in het Scheepvaartmuseum, 7 januari.
ANP

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              142 of 200 DOCUMENTS



                                 de Volkskrant

                             25 juni 2016 zaterdag

Vergeten klasse ontdekt de kracht van haar stem

BYLINE: ARIE ELSHOUT

SECTION: Ten Eerste; Blz. 10, 11

LENGTH: 1419 woorden


Reportage Arbeidersstad


Stoke-on-Trent was ooit het centrum van de Britse aardewerkindustrie. Nu is de
werkloosheid er hoog. De voormalige arbeiders voelen zich in de steek gelaten en
zien in hun stem voor de Brexit een kans om terug te slaan.

Het T-shirt van Frederick Simpson bolt gezellig naar buiten vanonder zijn
openstaande sportjack. Er is een zonnig tafereel op geprint met de tekst: 'De
zomer duurt eeuwig'. Je moet maar durven als Engelsman, inwoner van een eiland
dat meer met regen en mist wordt geassocieerd dan met eindeloze zomerdagen. Het
kan dus niet anders: Fred is een aartsoptimist. En wie daaraan nog mocht
twijfelen hoeft maar in zijn pretoogjes te kijken om het zeker te weten.



Toch heeft Fred vol overtuiging voor een Brits vertrek uit de Europese Unie
gestemd. Dit gevoegd bij het feit dat hij een gewezen vrachtwagenchauffeur van
67 is en zijn bedenkingen heeft tegen Europa, de elite, Londen,
arbeidsimmigranten en vluchtelingen maakt hem in de ogen van alles wat
progressief is tot het prototype van de 'boze, witte man'.

Maar Fred is helemaal niet boos. Hij is een opgeruimde kerel met veel kennissen,
ook onder hen die voor de EU hebben gestemd. Fred wil alleen maar een beetje
aandacht en als dat zou kunnen ook een beetje liefde.

Dit soort mannen en vrouwen loopt overal, niet alleen in Groot-Brittannië, maar
ook in de rest van Europa. Ze behoren tot wat vroeger de arbeidersklasse heette.
Nu spreekt men van lagere inkomens, laagopgeleiden, lagere middengroepen. De
gevestigde politiek is hen nagenoeg vergeten. Als ze zeggen zich bedreigd te
voelen door de komst van immigranten, omdat die met hen concurreren om hún banen
en woningen en hún leefomgeving onherkenbaar veranderen, worden ze in de media
al snel uitgemaakt voor racisten, gekken of protofascisten.

Het is genoeg. Ze willen niet meer arrogant worden toegesproken, ze willen
worden gehoord. Daarvoor gebruiken ze hun stem. En omdat ze niet meer kunnen
rekenen op hun vroegere sociaal-democratische beschermheren, steunen ze
populistische partijen, meestal van rechts, soms van links. In de Oostenrijkse
presidentsverkiezingen haalden ze het net niet, nu in Groot-Brittannië halen ze
het net wel. De klap is enorm. In de Financial Times vergeleek commentator en
impresario Rupert Gavin de breuk met Brussel met de breuk die Hendrik VIII in
1534 met Rome forceerde. Toen was het de koning die het deed, nu het volk.

Een paar uur nadat op het stadhuis van Manchester is meegedeeld dat een
meerderheid van de Britten besloten heeft de EU te verlaten, bekent Fred Simpson
dat hij een van de ruim zeventien miljoen kiezers was die geschiedenis hebben
gemaakt. Het is in Stoke-on-Trent. Voor het station staat een standbeeld van
Josiah Wedgwood, van het wereldberoemde servies. Dat werd gemaakt in deze stad,
centrum van de Britse aardewerkindustrie. Overal stonden keramische fabrieken,
naast hoogovens en kolenmijnen.

In de jaren tachtig en negentig van de vorige eeuw zette het verval in. Door
concurrentie vanuit lagelonenlanden gingen veel oude industrieën ten onder.
Wedgwood laat zijn kop en schotels nu in Indonesië maken. De arbeiders waren de
dupe. De mondialisering bracht hun weinig goeds: zij haalde werk weg en bracht
concurrenten om werk binnen.

'De werkloosheid is hier groot. Geen aardewerkfabrieken meer. Geen hoogovens.
Geen mijnen. Wij woonden in Fenton, er waren drie kolenmijnen. Allemaal weg. Er
is bijna niks voor in de plaats gekomen', zegt een stel dat boodschappen aan het
doen is. Ze willen hun naam niet noemen tegenover de buitenstaander, alleen hun
leeftijd. De vrouw is 71, de man 77. Zij werkte in een drukkerij, hij in een
fabriek voor aardewerkmachines. Allebei stemden ze voor de Brexit. Zij vanwege
de immigratie. 'Het zijn er te veel. En als wij om overheidssteun vragen,
krijgen wij het niet, buitenlanders krijgen het wel.'

Fred Simpson zegt dat het referendum wat hem betreft om de vrijheid ging.
'Zolang de EU nog voornamelijk een gemeenschappelijke markt was, geen probleem.
Maar ze wilden de baas over ons zijn. Dat wil ik niet. We moeten de controle
over ons land en over onze toekomst terugkrijgen. Velen sneuvelden in de oorlog.
Dat deden ze niet om het land vervolgens te laten regeren door Brussel.' Hij
begrijpt ook veel Syrische vluchtelingen niet. 'Allemaal jonge kerels. Ze zouden
moeten vechten voor hun land.'

Een ander argument is de werkloosheid en de ongelijkheid. 'Kijk naar de kaart
met uitslagen. In en rond Londen stemden ze allemaal voor blijven in de EU.
Daarbuiten voor uittreden. Dat komt doordat al het geld in Londen zit. Het houdt
daar halt. Fundamenteel zit er zoveel scheef.' Fred herkent zich in de
Amerikanen die voor Donald Trump stemmen vanwege de dalende levenstandaard in de
middenklasse. 'Het geld stroomt niet door naar beneden. Het bereikt nauwelijks
de gewone man.' Maar Fred is niet bang voor de toekomst, ook niet nu
Groot-Brittannië uit de EU stapt. De Britten nemen hun lot in eigen hand. 'Wij
hebben altijd slimme mensen gehad. Wij vonden de stoommachine uit. We gaan door
met uitvinden.'

Bij een broodjeswinkel kopen Kenneth en Valerie Smith hun lunch. Zij is 69 en
werkt nog als schoonmaakster. Hij is een gepensioneerde aardewerkarbeider van
75. Allebei stemden ze voor de Brexit. Eenmaal aan het woord, weet zij niet meer
van stoppen. 'Ik was door en door Labour. Maar de socialisten zijn er niet meer
voor de arbeiders. Dat begon met Tony Blair. De politici negeren ons straal.'

Ook voelt zij zich niet meer thuis in haar eigen omgeving. 'Onze dochter stierf
op 44-jarige leeftijd aan kanker, maar zij en wij konden nauwelijks communiceren
met de Filipijnse verpleegsters die niet goed Engels spraken.' Als het om Europa
gaat, is Valerie vooral gebeten op Duitsland. 'Dat is een dictatuurland. Die
vrouw (Merkel, red.) dicteerde ons wat we moesten doen met de vluchtelingen. We
willen dat niet meer.' Kenneth hoort het zwijgend aan, een beetje als George uit
de televisieserie, terwijl Valerie als een echte Mildred haar gal spuit.

Rachel Parkinson (29) zit verderop op een bankje samen met Christopher Gillick
(66). Zij is een magazijnbediende en hij een gepensioneerde aardewerkarbeider.
'Ik was zeer goed in mijn vak, ben er nog steeds trots op.' Beiden hebben het
niet breed , voor hen is dat juist de reden voor de EU te stemmen. 'Ik ben bang
dat een Brexit ten koste gaat van mijn pensioen', zegt hij. 'Het magazijn heeft
veel werk van buitenlandse bedrijven, ik vrees dat ze zich terugtrekken en ik
mijn baan verlies', zegt zij. Ze heeft blauw oog. 'Van de trap gevallen, ik was
dronken.'

Janet Owen loopt voorbij. Ook zij behoort tot de helft van Engeland die voor de
EU stemde. Ze spreekt drie buitenlandse talen, studeerde af in bedrijfskunde en
werkte als tourmanager in Europa. 'Een absolute ramp', zegt ze over de Brexit.
'Ik sliep niet vannacht. Een vriendin sms'te me dat ze in tranen voor de
televisie zat. Alsof ze klaarwakker een nachtmerrie beleefde.'

Hoewel Janet (55) beseft te worden gezien als iemand van de elite, begrijpt ze
tot op zekere hoogte het anti-Europasentiment bij haar plaatsgenoten. 'Wat
Merkel deed, maakte mensen bang. Zij dachten dat veel vluchtelingen hiernaartoe
zouden komen. Ik begrijp het, maar ik ben het er niet mee eens.'

Op de terugweg naar Manchester rijdt de trein door het lieflijke landschap van
de West Midlands. Groene heuvels, schapen, dorpen, stadjes. Oude
fabrieksgebouwen staan te verkrotten, worden verhuurd als opslagruimte of zijn
omgebouwd tot musea. Hier en daar zijn grote winkelcentra verrezen, met enorme
parkeerterreinen, Amerikaanse stijl. De tijd is bezig een nieuwe sedimentslaag
aan te brengen, maar hij splijt ook de samenleving.

Het referendum heeft Groot-Brittannië in twee, bijna gelijke helften gebroken.
Hoe komt men weer in gesprek met elkaar? De revolutie onder de 'vergetenen' van
de lagere klassen broeit al langer. Vroeger meden velen de stembus, nu hebben ze
de kracht van hun stem ontdekt. Ze hebben inmiddels twee premiers doen sneuvelen
(in Londen en Wenen) en Europa in een ongekende crisis gestort. Hun klachten
zijn niet altijd rationeel, maar dat geldt net zo goed voor sommigen aan de
andere kant die geen enkel probleem zien in open grenzen. De Financial Times, de
zakenkrant van het establishment die stijf voor Europa is, heeft in elk geval de
boodschap van de opstandelingen gehoord. Er moet iets gedaan worden aan het
wantrouwen tegen de elite en de zorgen over immigratie, vindt zij.




Bekijk de oorspronkelijke pagina: , ,

LOAD-DATE: 24 June 2016

LANGUAGE: DUTCH; NEDERLANDS

GRAPHIC: Rachel Parkinson en Christopher Gillick stemden allebei tegen de
Brexit. Zij is bang haar baan te verliezen, hij vreest voor zijn pensioen.
Foto's Julius Schrank / de Volkskrant

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              143 of 200 DOCUMENTS



                                 de Volkskrant

                              21 juni 2016 dinsdag

Eigen volk eerst bij voedselbank

BYLINE: VAN ONZE CORRESPONDENTE MAARTJE BAKKER

SECTION: Ten Eerste; Blz. 15

LENGTH: 904 woorden


Reportage Nationalisme in Spanje


Bij de verkiezingen zondag in Spanje ontbreekt het geluid van extreem-rechts.
Maar er is wel een beweging die zich 'patriottisch links' noemt. En die voedsel
uitdeelt, alleen aan Spanjaarden.

Melisa Ruiz, je zou in haar de Spaanse versie van Geert Wilders kunnen zien. Ze
heeft geblondeerd haar. Ze is ook tegen immigranten, voor gesloten grenzen,
tegen de EU. En al is ze pas 27, ze is de onbetwiste leider van een politieke
beweging in wording.



Belangrijkste verschil: Ruiz slijt haar dagen niet het parlement, maar houdt een
voedselbank draaiende. Elke zondag geeft ze zestig mensen pasta, tomatensaus,
aardappelen, olie en suiker. Alleen voor Spanjaarden.

'Wij willen ons eigen volk helpen', verklaart Ruiz. 'Geen arme mensen uit het
buitenland. Ik zie hoe mijn buren vuilnisbakken doorzoeken. Als mijn kind honger
heeft, geef ik toch ook niet eerst eten aan de buurjongen?'

Ruiz vertegenwoordigt met haar Hogar Social ('Sociaal Thuis') een nieuw fenomeen
in Spanje: een levendige nationalistische beweging - 'patriottisch-links'
volgens Ruiz, neonazistisch volgens tegenstanders. Het is nog geen partij, maar
brengt bij demonstraties gerust duizend mensen op de been en heeft
veertigduizend aanhangers op Facebook. De thuisbasis is een gekraakt gebouw in
Madrid, voorheen van de Spaanse tv, met schilderingen van arbeiders op de muren
- daar hoefde niets meer aan te worden gedaan.

Overal in Europa zijn populistische, eurosceptische, nationalistische partijen
in opkomst. Zo niet in Spanje. In het verleden waren die er wel, maar ze haalden
nooit meer dan 1 procent van de stemmen. 'Wij zijn de eerste groepering die
leeft in het hier en nu', zegt Ruiz. 'Hiervoor waren er alleen nostalgische
partijen.'

Xavier Casals, universitair docent in Barcelona en gespecialiseerd in
extreem-rechts, beaamt dat. Hij weet dat er zelfs een tijdje een partij was die
de leus voerde: Franco resucita, España te necesita (Franco herrijs, Spanje
heeft je nodig). Tot op de dag van vandaag zijn er partijen met in hun naam
Falange, naar de fascistische partij van Franco. Er zijn alleen bijzonder weinig
Spanjaarden die dat verlangen naar de militaire dictatuur delen. Bovendien lag
extreem-rechts in Spanje voortdurend met zichzelf overhoop.

'Ik stem niet', zegt Alex - kale kop, tatoeages en op het scherm van zijn
mobieltje iets wat verdacht veel lijkt op een hakenkruis. Hij houdt de wacht
voor het kraakpand. 'Het nationalisme in Spanje, dat waren altijd veel
generaaltjes, weinig soldaten.' Hij heeft goede hoop dat dit anders wordt met
Melisa Ruiz. Zij ziet de politiek 'niet als een obsessief doel, maar als een
extra instrument'.

Je zou verwachten dat in Spanje een voedingsbodem is voor een
populistisch-nationalistische partij. De werkloosheid ligt boven de 20 procent.
Volgens het Centrum voor Sociologisch Onderzoek vindt 38 procent het aantal
immigranten in Spanje 'excessief'. De afkeer van de politieke elite is groot.
Dat alles deed rechts-populistische partijen in andere landen groeien.

'Ah, maar hier hebben we Podemos', bedacht de Spaanse schrijver Isaac Rosa.
'Podemos vangt de ontevreden stemmen op. Miljoenen kiezers hadden in de netten
kunnen belanden van de eerste vaderlandsredder die verscheen, maar ze vonden
gelukkig een andere uitweg. Nu er al een antistem mogelijk is - antibovenlaag,
anticorruptie, anti-ongelijkheid - komen er geen andere antistemmen op -
anti-establishment, anti-Europees, xenofoob, islamofoob, homofoob.' Maar voor
hoe lang? Rosa: 'De Podemos-stemmer is jong, middenklasse, heeft gestudeerd. Dat
komt niet overeen met het profiel van het nieuwe Europese fascisme. We zijn nog
niet veilig.'

Hogar Social organiseerde in mei al een protest waar de leus 'Spanjaarden ja,
vluchtelingen nee' favoriet was. En toch, zegt Xavier Casals: 'Het xenofobe
sentiment is hier minder aanwezig. Dat komt doordat Spanje tot tien, vijftien
jaar geleden exporteur was van emigranten.' Zelfs nu emigreren nog veel
Spanjaarden: tijdens verkiezingsdebatten komen 'universitair geschoolden die
borden wassen in Berlijn' veelvuldig ter sprake.

Daar komt bij: de immigranten in Spanje, toch meer dan 10 procent van de
bevolking, verschillen niet zo gek veel van de Spanjaarden. De meesten komen uit
Latijns-Amerika. Ze zijn vaak Spaanstalig en katholiek. De vluchtelingen aan de
Spaanse grens willen meestal zo snel mogelijk door naar het noorden.

Euroscepsis, dan? 'Na de dictatuur betekende de aansluiting bij Europa een
terugkeer naar de normaliteit', zegt universitair docent Casals. Daarom staat
Europa er nog steeds goed op. Bovendien heeft premier Rajoy zijn kiezers
wijsgemaakt dat zijn bezuinigingen nodig waren door wanbeleid van de
socialisten, niet doordat het moest van Europa. En toch, denkt Casals: de
stemming kan zomaar omslaan. De Spaanse politieke toekomst laat zich moeilijk
voorspellen.

Wie Melisa Ruiz hoort, weet dat het zo is. 'Europa is een kapitalistisch
project', zegt ze. 'Het kapitalisme is erbij gebaat dat we allemaal hamburgers
eten, Coca-Cola drinken en Engels spreken. En ook immigranten zijn een
instrument van het kapitalisme, zodat er goedkope arbeidskrachten voor handen
zijn. Ik wil dat we onze eigen culturele identiteit behouden. Dat kan alleen
buiten de Europese Unie.'

Immigranten zijn een instrument van het kapitalisme, zodat er goedkope
arbeidskrachten voorhanden zijn (Melisa Ruiz leider Hogar Social)




Bekijk de oorspronkelijke pagina:

LOAD-DATE: 20 June 2016

LANGUAGE: DUTCH; NEDERLANDS

GRAPHIC: De voedselbank Hogar Social (Sociaal Thuis) in Madrid. Elke zondag
open, maar alleen voor Spanjaarden.
Foto Facebook Hogar Social Madrid
Foto Facebook Hogar Social Madrid
Foto Facebook Hogar Social Madrid
Foto Facebook Hogar Social Madrid

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              144 of 200 DOCUMENTS



                                 de Volkskrant

                             11 juni 2016 zaterdag

Ieder voor zich in strijd om Brexit

BYLINE: PATRICK VAN IJZENDOORN

SECTION: Ten Eerste; Blz. 5

LENGTH: 1092 woorden


Analyse - Groot-Brittannië en de EU


Politieke vrienden drijven uit elkaar en politieke vijanden worden bondgenoten.
Het gevecht over de Brexit in Groot-Brittannië is er een tussen de gevestigde
orde en populisten.

'Immigratie is een complex probleem. Je moet kijken naar de cijfers.' Als een
strenge juf sprak Amber Rudd, de Conservatieve minister voor Energiezaken, de
kiezers donderdagavond toe tijdens het eerste echte televisiedebat over het
EU-referendum. Vervolgens wendde ze zich tot Boris Johnson, het gezicht van het
Brexit-kamp. 'Maar het enige nummer waarin Boris is geïnteresseerd, is Nummer
10', wijzend op de ware ambitie van haar partijgenoot, het premierschap. In het
vervolg van het debat kreeg Johnson steun van collega-Brexiteers: de bedeesde
sociaal-democrate Gisela Stuart en zijn partij- genoot Andrea Leadsom, nota bene
staatssecretaris onder Rudd.



Het was een typerend moment in de campagne waar politieke vrienden uit elkaar
drijven en politieke vijanden elkanders bondgenoten worden. In dit postpolitieke
theater doen tegenstellingen als links en rechts niet meer ter zake. Het is een
strijd geworden tussen de gevestigde orde en populisten. In het eurogezinde kamp
strijden Goldman Sachs, de groenen, de vogelbescherming, de vakbonden, David
Cameron, Shell, de Anglicaanse kerk en de Schotse nationalisten zij aan zij,
terwijl in het rebellenkamp Boris Johnson en Nigel Farage gezelschap hebben
gekregen van Donald Trump, Formule 1-baas Bernie Ecclestone, Downton Abbey's
Julian Fellowes en Labour-veteraan Dennis Skinner, een ex-mijnwerker.

Het lijkt op een herhaling van de boerenopstand van 1381, toen boze horigen uit
Kent en Essex naar Londen trokken. Saillant detail: deze graafschappen behoren
nu tot de meest eurosceptische.

De Conservatieve Partij verkeert thans in een staat van oorlog, waarbij Cameron
en Johnson de aanvoerders van beide kampen zijn. Eerstgenoemde, de regent,
geniet de steun van het partijkader, laatstgenoemde, de opstandeling, die van de
achterban. De een is een politieke nazaat van de pragmatische oud-premier Harold
Macmillan, die de Britten eind jaren vijftig tevergeefs aanmeldde bij de EEG, de
ander van de avontuurlijke opportunist Winston Churchill, de man die altijd de
oceanen verkoos boven het continent. Cameron ontpopt zich daarbij als de ware
conservatief, zoals omschreven door filosoof Michael Oakeshott, iemand die het
zekere voor het onzekere neemt.

Zijn kernboodschap is het gevaar voor de economische stabiliteit, zich beroepend
op tal van binnen- en buitenlandse deskundigen. Maar die boodschap lijkt niet
aan te komen. De Brexiteers hechten geen belang aan de deskundigen, zo werd
duidelijk tijdens het eerste 'televisiedebat' tussen de oude boezemvrienden
Cameron en diens minister van Justitie, Michael Gove. Het was geen direct debat
- dat weigert de premier - maar een vraag- en antwoordsessie met Channel
4-presentator Faisal Islam en gewone kiezers. Met zoveel woorden beweerde Gove
dat de ware deskundigen de kiezers zijn. En kiezers bleken duidelijk niet
gediend te zijn van Camerons sombere voorspellingen.

Gove, Johnson en Priti Patel, de staatssecretaris voor Werkgelegenheid,
presenteren zich als de Drie Brexiteers, luisterend naar de zorgen van 'de
gewone man'. Tijdens een toespraak in Preston ging Johnson, de Old Etonian,
tekeer tegen de eurogezinde bestuursvoorzitters van beursgenoteerde bedrijven
'die 150 keer zoveel verdienen als gewone werknemers'. Leon Trotski had het niet
beter kunnen verwoorden. Rond dezelfde tijd had het Conservatieve kamerlid
Nadine Dorries geschreven dat deftige politici, vervreemd van hun kiezers, baat
hebben bij immigratie, doelend op Cameron en diens trouwe vazal George Osborne,
de minister van Financiën.

Het beladen i-woord is de laat uitgespeelde troefkaart van de Brexiteers. Waar
Cameron wil spreken over de economie, daar willen kiezers het hebben over de
vraag hoe het land als lid van de EU immigratiestromen kan controleren. Tijdens
een schaduwdebat met Nigel Farage kreeg Cameron de wind van voren van een
kiezer, een zoon van Indiase immigranten, die klaagde over de druk die
immigratie legt op zorg en huisvesting. Het probleem van het Blijf-kamp is
meteen duidelijk: economische voorspellingen zijn abstract; onrust over
immigratie is concreet. Het is een debat waarbij beide kampen geheel langs
elkaar heen praten.

Labour kijkt met plezier naar de Blue-on-Blue-gevechten. 'Het meest sexy deel
van de campagne', oordeelde oud-partijleider Ed Miliband. Maar de
arbeiderspartij verkeert in een ander soort crisis. Leider Jeremy Corbyn is een
linkse euroscepticus die onder druk van zijn partij moet pleiten voor het
lidmaatschap. Anders dan zijn partijgenoten Harriet Harman en de Londense
burgemeester Sadiq Khan weigert hij pertinent het podium te delen met de door
hem verafschuwde Cameron. Hij is vooral tegen het neoliberale karakter van de
Europese Unie, gesymboliseerd door het omstreden en stervende handelsversdrag
met de Verenigde Staten.

Hij is evenwel vóór immigratie, en dat onderwerp is juist de achilleshiel van de
oppositiepartij. Negen van de tien Labour-kamerleden zijn overtuigde eurofielen,
maar uit onvrede met het vrije verkeer van personen sjokt eenderde van de eigen
kiezers juist naar een Brexit. 'Labour is te veel Hampstead en te weinig Hull',
zo bracht Labour-prominent Andy Burnham het probleem onder woorden, verwijzend
naar het kloppende hart van het salonsocialisme en een typische noordelijke
arbeidersstad. Het Brexit-debat legt de nieuwe scheidslijnen in de Engelse
politiek bloot. Het gaat niet alleen over de euro- en migrantencrisis, maar ook
over de identiteitscrisis in Westminster.


BORIS JOHNSON JEREMY CORBYN

Onverwachte meningen

De Conservatief Johnson gebruikt in zijn pleidooien voor een Brexit bijna
marxistische argumenten. De eurosceptische leider van Labour Corbyn moet onder
druk van zijn partij met lange tanden pleiten voor het lidmaatschap van de EU.

GOLDMAN SACHS GREEN PARTY

Onwaarschijnlijke vrienden

'Natuurlijke vijanden' bevinden zich plots in hetzelfde kamp. Het grootkapitaal
en de natuurbeschermers pleiten samen voor blijven, Boris Johnson krijgt als
Brexiteer steun van Dennis Skinner, een Labour-veteraan en ex-mijnwerker.

MICHAEL GOVE DAVID CAMERON

Geen vrienden meer

Ooit waren ze boezemvrienden, nu staan ze lijnrecht tegenover elkaar. Premier
Cameron beroept zich bij zijn strijd tegen de Brexit op deskundigen, volgens
zijn minister van Justitie Gove zijn de kiezers de ware deskundigen. En die
willen eruit.




Bekijk de oorspronkelijke pagina:

LOAD-DATE: 10 June 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              145 of 200 DOCUMENTS



                                 de Volkskrant

                             11 juni 2016 zaterdag

Cultuur profiteert amper van Geefwet

BYLINE: VAN ONZE VERSLAGGEVER JOHN WANDERS

SECTION: Economie; Blz. 33

LENGTH: 597 woorden


Royale belastingaftrek moest bezuinigingen op kunstsubsidies compenseren


De vier jaar geleden geïntroduceerde verruiming van de belastingaftrek voor
giften aan culturele instellingen zet nog weinig zoden aan de dijk.
Cultuurliefhebbers zijn na de komst van de zogeheten Geefwet in 2012 niet meer
gaan doneren. Driekwart van de Nederlandse huishoudens weet niet eens van het
bestaan van deze aftrekmogelijkheid.



Dit blijkt uit een vrijdag gepresenteerd onderzoek van de Vrije Universiteit. Op
verzoek van het ministerie van Onderwijs, Cultuur en Wetenschap zocht de
Werkgroep Filantropische Studies van de VU over de periode 2011 tot 2015 naar
veranderingen in het geefgedrag aan culturele instellingen. Om opnieuw - een
eerdere rapportage van dezelfde onderzoekers verscheen vorig jaar - tot de
conclusie te komen dat die veranderingen gering zijn. 'Helaas', zegt
projectleider René Bekkers.

Dat Jan Modaal niet of nauwelijks afweet van het bestaan van de Geefwet is geen
verrassing. Maar dat - blijkens het VU-onderzoek - tweederde van de bedrijven en
de helft van de vermogende particulieren eveneens onbekend is met de verhoogde
aftrekmogelijkheid, toont aan dat de communicatie over de Geefwet beter kan.
Onder vermogende particulieren is het gemiddelde bedrag dat aan cultuur wordt
geschonken sinds 2012 juist afgenomen. De bijdragen van bedrijven namen toe,
vooral in de vorm van sponsoring.

De Geefwet voert terug naar Halbe Zijlstra, de huidige VVD-fractievoorzitter in
de Tweede Kamer. Als staatssecretaris van Cultuur ging hij in het eerste
kabinet-Rutte enthousiast op pad met snoeimes, want de cultuursector hing
volgens de VVD te veel aan het subsidie-infuus. Ondanks luide protesten van
kunstenaars drukte Zijlstra de rijksbezuinigingen van een kwart miljard euro
door.

Ter compensatie introduceerde hij met zijn medebewindslieden en partijgenoten
Fred Teeven (Justitie) en Frans Weekers (Financiën) de Geefwet, waarin de
verhoogde belastingaftrek voor cultuurdonaties is vastgelegd. Het VVD-trio deed
dit zonder de effecten van de maatregel vooraf te toetsen.

Een voor Zijlstra positieve uitkomst van het VU-onderzoek is dat veel culturele
instellingen sinds 2012 actiever zijn geworden op het gebied van
inkomstenwerving. Ook dat was een oogmerk van de Geefwet. Keer op keer maande
Zijlstra kunstenaars en cultuurinstellingen toch vooral te denken en te handelen
als ondernemers. Volgens de VU-onderzoekers is 40 procent van de instellingen
daarin succesvol.

Instellingen die (potentiële) donateurs expliciet wijzen op de verruimde fiscale
aftrekmogelijkheid - en dat zijn vooral de middelgrote en zeer grote
instellingen, die meer expertise in huis hebben - blijken beduidend meer
inkomsten te genereren dan instellingen die zwijgen over de Geefwet. Dit geeft
aanleiding tot optimisme over de werking van deze wet op de langere termijn,
concluderen de VU-onderzoekers.

'Schenk meer, betaal minder'

Hoe werkt de verhoogde belastingaftrek voor cultuurdonaties? Particulieren mogen
bij hun belastingaangifte tot en met het jaar 2017 giften tot 5.000 euro die
zijn gedaan aan culturele instellingen met 25 procent verhogen. Een bijdrage in
de vorm van een periodieke gift van 1.000 euro die geheel aftrekbaar is, kostte
een donateur die 52 procent belasting betaalt in de oude situatie netto 480
euro. Sinds de invoering van de Geefwet kost een 130 euro hogere gift (1.130
euro) diezelfde donateur nog slechts 396 euro. Of zoals het Prins Bernhard
Cultuurfonds de beoogde werking van de Geefwet ooit verwoordde: 'Schenk meer,
betaal minder.'




Bekijk de oorspronkelijke pagina:

LOAD-DATE: 10 June 2016

LANGUAGE: DUTCH; NEDERLANDS

GRAPHIC: Het Limburgs Symfonie Orkest protesteert in 2011 tegen de
bezuinigingsplannen van toenmalig staatssecretaris Halbe Zijlstra.
ANP

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              146 of 200 DOCUMENTS



                                 de Volkskrant

                              10 juni 2016 vrijdag

Zo ziet uitsterfbeleid eruit

BYLINE: MAC VAN DINTHER

SECTION: Ten Eerste; Blz. 12, 13

LENGTH: 1668 woorden


Het beleid van gemeenten om woonwagenkampen langzaam de nek om te draaien, is
volgens het College voor de Rechten van de Mens discriminerend. Maar daarmee is
de strijd van bewoners niet gestreden.


Troosteloos in de overtreffende trap. Zo mag je het woonwagenkampje aan de
Brasem in Oss wel noemen. Afgescheiden van de openbare weg door een bomenhaag
staan twee woonwagens op een veldje. Links en rechts van de wagens liggen grote
betonblokken die de toegang tot de lege standplaatsen ernaast blokkeren.

Op die plekken schiet het onkruid manshoog op, er groeit zelfs al een boompje.
Her en der ligt rommel, de wind blaast een plastic zak voor zich uit. 'Terwijl
dit vroeger zo'n mooi kamp was', zegt Paula Bloemers (42) droevig. Anneke van de
Pol (36) knikt: 'Het is diep triest.'



Zo ziet het er dus in de praktijk uit, het 'uitsterfbeleid' dat gemeenten voeren
ten aanzien van woonwagens. Elke keer als aan de Brasem een standplaats leeg
kwam, werd die plek geblokkeerd met betonblokken. Zes standplaatsen zijn er de
afgelopen tien jaar zo verdwenen. Nog even en er staat niks meer. Dat is ook de
bedoeling.

Zeg dat iemand 'van het kamp' komt, en de vooroordelen wellen op als bronwater:
criminaliteit, werkloosheid, wietplantages. O ja, er zijn woonwagenbewoners die
niet deugen, zegt Van de Pol, vierdegeneratie woonwagenbewoner. Zoals die er
zijn binnen elke bevolkingsgroep. 'Maar als 2 van de 30 woonwagenbewoners fout
zijn, worden de andere 28 er ook op aangesproken. Wietplantages heb je overal.
Maar die van ons komen in het nieuws.'

Van de Pol zet liever een ander beeld neer: van een eigenzinnig volk dat trots
is op zijn eigen cultuur en bereid is daarvoor te vechten. Zoals Bloemers en Van
de Pol - samen opgegroeid op een woonwagenkamp in Oss - doen. Met drie
woonwagenvrouwen hebben ze Travellers United Nederland (TUN) opgericht. Daarmee
gaan ze de strijd aan tegen gemeenten die van woonwagens af willen.

Met succes. In een trits recente uitspraken hebben rechters het Nederlandse
woonwagenbeleid veroordeeld. Ze deed het voor haar zoon, zegt Bloemers, die de
gemeente Oss aanklaagde voor het College voor de Rechten van de Mens. Ze had een
blaadje meegenomen met daarop geschreven wat ze wou zeggen. Het bleek niet
nodig. 'Ik heb uit het hart gesproken.' Ze won. Van de Pol: 'Dat wij nog
bestaan, hebben we louter te danken aan onze vechtlust.'

Woonwagenbewoners zijn - anders dan Sinti en Roma, die een andere etnische
achtergrond hebben - nakomelingen van Nederlanders die sinds de 19de eeuw met
een reizend beroep in hun onderhoud voorzagen: venters, seizoenarbeiders,
scharenslijpers. Al sinds hun bestaan zijn ze een doorn in het oog van de
burgermaatschappij.

Bijna honderd jaar, te beginnen met de Woonwagenwet van 1919, zijn
woonwagenbewoners doelwit van beleid met als rode draad ze zo snel mogelijk op
te laten gaan in de burgermaatschappij. Dat is niet gelukt. Woonwagenbewoners
lieten zich niet afschaffen.

In 1999 trok het Rijk zijn handen ervan af. De Woonwagenwet werd ingetrokken,
woonwagenbewoners worden niet meer beschouwd als een aparte minderheidsgroep
maar als 'gewone burgers met een bijzondere woonwens'. Het huisvestingsbeleid is
op het bordje van gemeenten gelegd. Waarmee de problemen niet zijn opgelost,
maar hoogstens gedelegeerd.

Bling

Sindsdien is de situatie diffuus. Nederland telt naar schatting 30 duizend
woonwagenbewoners, verspreid over 1.150 woonwagenlocaties in 370 gemeenten.
Centrale afstemming is er niet of nauwelijks; elke gemeente voert haar eigen
beleid.

De meeste kiezen voor consolidatie of afbouw: geen nieuwe woonwagenstandplaatsen
erbij, waar mogelijk standplaatsen laten verdwijnen. Ondertussen groeien de
wachtlijsten van mensen die in een woonwagen willen wonen maar geen plek hebben;
geschat wordt dat er 2.300 standplaatsen te kort zijn.

Zo wordt hun cultuur langzaam maar zeker de nek omgedraaid, zegt Van de Pol in
haar woonwagen op een keurig aangeharkt kampje in een nieuwbouwwijk in Tiel. Wat
die woonwagencultuur precies inhoudt, is voor een buitenstaander moeilijk te
doorgronden. Van der Pol woont in een chalet dat alleen met een dieplader van
zijn plek is te krijgen. Vanbinnen ziet het eruit als een doorsneewoning in een
volkswijk. Veel glimmers. 'Ik hou van bling.' Maar alleen al het idee dat er
wielen onder zitten geeft een gevoel van vrijheid, zegt Van de Pol.

Ze heeft een tijdje - noodgedwongen - in een stenen huis gewoond. Het beviel
haar slecht. De burgermaatschappij is een 'zeurmaatschappij'. Buren die klagen
over geluidsoverlast, een verkeerd geparkeerde auto - op het kamp zul je dat
soort klachten niet horen. De deur open laten, zomaar bij de buren binnenlopen,
elkaar helpen, dat is typisch voor de woonwagencultuur, die vorig jaar de status
van immaterieel erfgoed kreeg van het Nederlands Centrum voor Volkscultuur.

Maar juist die eigen cultuur wordt sinds het afschaffen van de Woonwagenwet niet
meer als zodanig erkend. Volgens Jelle Klaas van het PILP (Public Interest
Litigation Project), een project van het Nederlands Juristen Comité voor de
Mensenrechten, is dat in strijd met mensenrechtenverdragen die Nederland heeft
ondertekend. Het College voor de Rechten van de Mens geeft hem gelijk.
Woonwagenbewoners, zo oordeelde het college eind 2014 zijn aan te merken als
'een etnische groep die zich onderscheidt vanwege hun cultuur' en bescherming
geniet op grond van 'ras'. Het college noemt het uitsterfbeleid discriminerend.


Dat was een doorbraak, zegt Klaas. 'Op basis van mensenrechtenverdragen hebben
woonwagenbewoners het recht om in een woonwagen te wonen.' Hij wordt daarin
gesteund door tal van gezaghebbende instanties - het Europees Hof, de Europese
Commissie tegen Racisme en Intolerantie, de VN-commissie tegen racisme en
discriminatie - die het Nederlandse woonwagenbeleid hebben bekritiseerd.

Het PILP voert een gerechtelijke procedure namens een woonwagenbewoner tegen de
gemeente Oss. In eerste aanleg kreeg hij gelijk, de zaak loopt nu in hoger
beroep. Elburg verloor vorig jaar een geding over het schrappen van
woonwagenplaatsen voor de Raad van State, Waddinxveen werd veroordeeld door het
College voor de Rechten van de Mens. Tegen Eindhoven loopt nog een zaak, tegen
Tiel is er een in voorbereiding.

Traantje

Diverse gemeenten zijn hun woonwagenbeleid aan het heroverwegen. Oss heeft
afscheid genomen van het uitsterfbeleid, zegt projectleider Mark van 't Hof. De
Brabantse gemeente had ingezet op 'normalisatie' van woonwagenbewoners door het
aantal standplaatsen geleidelijk af te bouwen. Financiële overwegingen spelen
daarbij ook een rol. De woonwagenplaatsen kosten de gemeente jaarlijks 1 tot 1,5
ton meer dan ze aan huur opbrengen.

De uitspraak van het College voor de Rechten van de Mens heeft daar een streep
door gehaald. Oss koerst nu op consolidatie van het huidige aantal van 69
standplaatsen. De acht woonwagenplekken die de afgelopen jaren verloren zijn
gegaan, komen mogelijk terug. Niet helemaal van harte. 'Zonder de uitspraak van
het college waren we doorgegaan met afbouwen. Wij vinden het huisvesten van
woonwagenbewoners geen taak van de gemeente.'

Het is een overwinning voor woonwagenbewoners, zegt antropoloog Peter Jorna,
consultant in vraagstukken met betrekking tot Roma, Sinti en woonwagenbewoners.
Het biedt volgens hem ook nieuwe kansen.

Woonwagenbewoners zijn altijd beschouwd als achterlijk en onbeschaafd. Beleid is
steeds van boven opgelegd. Goed bedoeld, maar de uitwerking was averechts. 'Hoe
sterker de dwang, hoe meer verzet je oproept.' Met criminaliteit als radicale
uitwas.

Het idee dat de problemen zijn opgelost als alle woonwagenbewoners in 'gewone'
huizen wonen, is volgens Jorna een illusie. 'Daarmee verleg je het probleem
alleen maar. Scholing, perspectief bieden, dat is de oplossing. Ga met elkaar in
gesprek en probeer duidelijk te krijgen wat ieders belangen en beperkingen
zijn.'

Die raad geeft ook Sjaak Khonraad, lector integrale veiligheid aan Avans
hogeschool in Den Bosch, in de jaren tachtig en negentig van de vorige eeuw een
veel gevraagd deskundige in woonwagenzaken en opsteller van een handleiding voor
gemeenten. Overheid en woonwagenbewoners hebben jarenlang met de ruggen naar
elkaar gestaan, zegt Khonraad. De contacten die er in zijn tijd nog waren, zijn
verloren gegaan. 'Mijn advies aan de overheid zou zijn: herstel de banden met
woonwagenbewoners. Accepteer dat er een groep is die anders is en zoek samen
naar duurzame oplossingen.'

Scheer ook niet alle woonwagenbewoners over één kam. 'Pak criminelen hard aan,
maar zoek aansluiting bij de goedwillenden.' Voor woonwagenbewoners heeft hij
ook een boodschap: Kom uit de slachtofferrol. 'Je kunt de overheid niet overal
de schuld van geven.'

In sommige gemeenten is dat gesprek al op gang gekomen. Zoals in Smallingerland,
waar Annie Mirosch (45) het probleem van te weinig standplaatsen aankaartte bij
de gemeente. Mirosch verhuisde in 2007 van de woonwagen naar een huis. Onder
meer voor de kinderen. Die werden gepest op school. Bovendien vreesde ze
discriminatie bij sollicitaties. 'Als je solliciteert, wordt je postcode
gecheckt.'

Het is haar rauw op het dak gevallen. 'Ik mis mijn vrijheid', zegt ze. 'Ik wil
terug. Gewoon weer tussen mijn eigen mensen.' Maar de wachttijd voor een
standplaats in Smallingerland is zes jaar, langer dan die voor een huurwoning.
Toch heeft Mirosch hoop, nu haar gemeente 'de wenselijkheid onderschrijft' om er
standplaatsen bij te maken.

En misschien, zegt Van de Pol, maakt ze de dag nog mee dat op de Brasem
betonblokken worden weggehaald en nieuwe wagens het kamp oprollen. 'Dan zal ik
best een traantje wegpinken.'

Benefietconcert

Travellers United Nederland (TUN) organiseert op zondag 12 juni een
benefietconcert. De opbrengsten gaan naar de juridische strijd tegen het
uitsterfbeleid dat gemeenten voeren tegen woonwagens. Locatie is restaurant de
Betuwe in Tiel, aanvang 13.00 uur. Onder de artiesten zijn Frans Baggerman,
Django Wagner, Karin Welsing en Colinda.




Bekijk de oorspronkelijke pagina: ,

LOAD-DATE: 9 June 2016

LANGUAGE: DUTCH; NEDERLANDS

GRAPHIC: Woonwagenkamp in Oss met rechts de betonblokken die de gemeente
plaatste om de lege standplaatsen ernaast te blokkeren.
Foto Marcel van den Bergh / de Volkskrant

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              147 of 200 DOCUMENTS



                                 de Volkskrant

                              6 juni 2016 maandag

Een volkspartij, maar nogal wit

BYLINE: VAN ONZE VERSLAGGEVER ARIEJAN KORTEWEG

SECTION: Ten Eerste; Blz. 17

LENGTH: 743 woorden


Reportage Aftrap van de CDA-verkiezingscampagne


Op het congres in Maarssen eist Sybrand Buma voor zijn CDA een middenpositie op.
Moet hij dan niet nodig wat doen aan het lelieblanke plattelandskarakter van
zijn partij?

'Met alle gebroken beloftes heeft de VVD de hardwerkende Nederlander in de steek
gelaten. Met hogere lasten, meer werkloosheid en een samenleving die
verbrokkelde.' Dat is in twee zinnen de boodschap waarmee CDA-leider Sybrand
Buma de verkiezingen ingaat. Het congres, zaterdag in Maarssen, is voor het CDA
de aftrap van een lange campagne.



De contouren van het strijdplan worden in Maarssen zichtbaar. Buma eist voor het
CDA de middenpositie op, hij wil de rol van bruggenbouwer, van verbinder. Hij
ging er zelfs voor terug naar de Afsluitdijk en vond er een motto: een volk dat
leeft bouwt aan zijn toekomst. 'De weg leidt niet verder naar links, of verder
naar rechts. Polarisatie is de vijand van de oplossing.'

Om zijn partij profiel te geven, richt hij niettemin zijn pijlen op de VVD. 'Na
zes jaar Rutte is ons land in een kramp gekomen. U zult mij de komende maanden
niet met twee duimen omhoog door het land zien trekken om te zeggen dat
Nederland zo'n waanzinnig gaaf land is.' Een extra duw krijgt minister Van der
Steur van Veiligheid en Justitie: 'Niet het ministerie is te groot, maar deze
minister is een maatje te klein.'

Buma is in het echt zo veel prettiger dan hij op tv overkomt, wordt in
CDA-kringen verzucht. Ook daar wordt aan gewerkt. De presentatie in Maarssen is
een poging hem meer schwung te geven. Opkomst van achter uit de zaal, zwaaien en
handen schudden op weg naar het katheder, een zoen voor Kamerlid Mona Keijzer;
een vleugje Amerika bij de christen-democraten.

Wat voor Buma geldt, geldt eigenlijk voor het CDA als geheel: werk in
uitvoering. De partij ontleent na het debacle van 2012, toen het aantal
Kamerzetels van 21 naar 13 zetels duikelde, enig zelfvertrouwen aan de
resultaten van de tussentijdse verkiezingen. Maar de strakke oppositiekoers
betaalt zich in de peilingen nog niet erg terug. 'Veel CDA-stemmers hebben geen
internet en worden dus in de peilingen niet meegenomen', vertelt een lid uit
Veendam. 'Bij ons hebben van de tachtig leden er 25 geen internet.'

Waarmee meteen die andere voor het CDA cruciale vraag gesteld wordt. Buiten de
Randstad houdt de partij behoorlijk stand, maar in de grote steden is het CDA
zijn massa kwijt: drie zetels in de raden van Utrecht en Rotterdam, vier in Den
Haag, eentje in Amsterdam. Het CDA is een plattelandspartij.

'Dat is inderdaad een gevaar', zegt Hugo de Jonge, CDA-wethouder in Rotterdam.
'Telkens als ik een verontwaardigde tweet zie langskomen met de hashtag
#randstadpolitiek, denk ik: doe dat nou niet; in de Randstad wonen toevallig wel
heel veel mensen.'

Veel van de dorpse CDA-waarden passen niet een-op-een in de grote stad, zegt
hij. Die moet je vertalen. Zoals dat in Rotterdam gebeurt met de
vrijwilligerscampagne tegen eenzaamheid. 'Dat het niet ieder voor zich moet
zijn, dat je je buren wilt kennen, hun hond wilt uitlaten als er wat is, dat
speelt net zo goed in de stad. Steden worden steeds meer gefragmenteerd. Ieder
zijn eigen buurt, school, sportclub. Je komt elkaar niet tegen. Dat moet het CDA
doorbreken.'

Het CDA is een nogal witte partij. Moet de meerkleurigheid niet nadrukkelijk in
de fracties worden opgezocht? 'De lijst moet een afspiegeling van de samenleving
zijn. Maar diversiteit als doel an sich is richtingloos', vindt De Jonge. 'Een
brede volkspartij als het CDA zal altijd meer discussie hebben in de eigen
achterban. Omdat de oplossingen vaak in het midden liggen.'

Ibrahim Wijbenga, tot voor kort raadslid in Eindhoven, ziet dat anders. 'Wil je
echt een brede volkspartij zijn, dan moet je ook nieuwe Nederlanders aanspreken
en aan je binden. Dan moet je een levende partij zijn die tussen het volk staat
en de dagelijkse problemen oplost. Het is de vraag of het CDA die boodschap
begrijpt. We doen weinig moeite hen te behouden.'

Dat die partij van de dagelijkse oplossingen wel degelijk bestaat, blijkt als
CDA-wethouder René Peters vertelt hoe in Oss honderden vluchtelingen bij het
leven van alledag worden betrokken, door ze zo snel mogelijk in te schakelen bij
activiteiten. De burgemeester van Harderwijk valt hem bij.

'In het hart van onze samenleving liggen waarden die ons binden', zegt Sybrand
Buma. Benieuwd of hij daarbij dergelijke initiatieven voor ogen heeft.




Bekijk de oorspronkelijke pagina:

LOAD-DATE: 5 June 2016

LANGUAGE: DUTCH; NEDERLANDS

GRAPHIC: Congresserende CDA-leden in Maarssen. 'Diversiteit als doel an sich is
richtingloos', vindt de Rotterdamse wethouder Hugo de Jonge. Boven: bloemen voor
Sybrand Buma.
ANP
Bloemen voor Sybrand Buma.
ANP

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              148 of 200 DOCUMENTS



                                 de Volkskrant

                              4 juni 2016 zaterdag

De perfecte populist

BYLINE: COR SPEKSNIJDER

SECTION: Sir Edmund; Blz. 5

LENGTH: 491 woorden


Hoe mobiliseert een populist zijn achterban? Een mini-college van de Leidse
hoogleraar Henk te Velde.


'In Nederland heeft het populisme aan het licht gebracht dat we het over
fundamentele zaken oneens zijn. Een populist legt de nadruk op directe
democratie en heeft weinig vertrouwen in instituties. Het gewone volk weet beter
dan de elite wat goed is voor het land. De elite bakt er volgens hem niets van,
is corrupt en alleen bezig met eigenbelang. De populist maakt gebruik van het
idee dat een traditionele gemeenschap moet worden beschermd. Een gemeenschap
waarin mensen zich geborgen voelen, maar die ook mensen uitsluit.



'Een van de verdiensten van rechts en links populisme is dat het de vraag aan de
orde stelt of het neoliberalisme het enige antwoord is op alle problemen. Het
lijkt soms of de verzorgingsstaat verleden tijd is. Sommige mensen vinden dat
niet erg, die redden zichzelf wel, maar dat geldt niet voor iedereen. De
populistische druk laat zien hoezeer dit thema leeft.

'In brede kring leeft bezorgdheid over ongelimiteerde immigratie. Als je stemmen
wilt winnen, kun je nadruk leggen op dit onderwerp. Maar hoever ga je? Het
gevaar is dat het leidt tot geweld. Als je op lange termijn iets gedaan wilt
krijgen in de politiek is het opblazen van het thema immigratie niet de
handigste weg. Daarmee creëer je scherpe tegenstellingen en als je ooit iets
wilt bereiken moet je toch samenwerken met anderen.

'De perfecte populist weet net te doen alsof zijn minderheid een meerderheid is.
Hij roept: de stem van het volk moet worden gehoord. In de praktijk is dat een
minderheid. Op dit moment is er in West-Europa geen enkel land waar populisten
een meerderheid hebben en ik verwacht dat dit voorlopig zo blijft.

'Populisten zijn slecht in samenwerking met andere partijen en blijven dus vaak
buiten de regering. Ze kunnen het meest bereiken met presidentsverkiezingen. Dan
heb je geen meerderheid nodig voor je partij en kun je kiezers trekken die
normaal niet op jouw partij stemmen. In Oostenrijk scheelde het maar weinig of
daar was een populistische president gekozen. In Frankrijk gooit Marine Le Pen
hoge ogen.

'Een populist kan het best een boze toon aanslaan. Bij populisme gaat het niet
alleen om een politiek programma, ook om de toon. Boosheid werkt vaak goed als
je mensen wilt mobiliseren. Er schuilt wel een gevaar in: het kan uitlopen op
stenengooien of erger.

'Geert Wilders de perfecte populist? Van huis uit is hij een klassieke liberaal.
Hij komt uit de VVD. Ik denk dat hij heeft ontdekt dat hij als buitenstaander in
de politiek succes kon hebben door de populistische kaart te spelen. Hij
combineert zijn opportunisme met standpunten waarin hij echt gelooft.'

HENK TE VELDE

Henk te Velde (56) is hoogleraar vaderlandse geschiedenis aan de Universiteit
Leiden. Hij publiceerde tal van boeken, waaronder Van regentenmentaliteit tot
populisme over politieke tradities in Nederland.




Bekijk de oorspronkelijke pagina:

LOAD-DATE: 4 June 2016

LANGUAGE: DUTCH; NEDERLANDS

GRAPHIC: Foto Jérôme Schlomoff
Foto Jérôme Schlomoff
Foto Jérôme Schlomoff
Foto Jérôme Schlomoff

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              149 of 200 DOCUMENTS



                                 de Volkskrant

                              4 juni 2016 zaterdag

'Waarom moet ik me steeds verdedigen?'

BYLINE: DOOR JENNE JAN HOLTLAND

SECTION: Ten Eerste; Blz. 14, 15

LENGTH: 1740 woorden


Interview -- Jan Jambon, Belgisch minister van Binnenlandse Zaken


Heeft de minister die beloofde Molenbeek 'op te kuisen' de zaken onder controle,
twee maanden na de aanslagen in Brussel? 'Ik durf niet te zeggen: ga maar rustig
slapen.'

Jan Jambon draagt geen stropdas vandaag. De Belgische minister van Binnenlandse
Zaken leunt achterover in zijn fauteuil, het ene been comfortabel rustend op het
andere. Wie hem zo ziet zitten, ontspannen in zijn fraaie, met een kroonluchter
uitgeruste werkkamer aan de Brusselse Wetstraat, vergeet bijna dat hij een van
de meest beklaagde bestuurders van Europa is.



Sinds de aanslagen in Parijs en Brussel, voorbereid vanuit de Brusselse wijken
Sint-Jans-Molenbeek, Vorst en Schaarbeek en samen goed voor 162 doden, staat het
Belgisch binnenlands bestuur onder internationale verdenking.
Inlichtingendiensten en politie werken langs elkaar heen, oud-Syriëstrijders
worden in bepaalde gemeenten slecht gevolgd. In Molenbeek zijn volgens
deskundigen 'no-gozones' ontstaan waar de politie nooit komt.

Allemaal zaken die vallen onder de bevoegdheid van prominent Vlaams-nationalist
en oud-burgemeester van Brasschaat Jan Jambon (Genk, 1960). Jambon, van
oorsprong ondernemer, blijft ook na de aanslagen een graag gezien man - een
Vlaming die onder de Walen veel fans heeft. In een peiling van de Franstalige
televisie eindigde hij als de op vier na populairste politicus, nog voor de
Waalse premier Magnette.

Kiezers roemen zijn directe taal, zijn vermogen te praten op een manier die de
man op straat begrijpt. Over de aanslagen zei hij: 'Terroristen zijn slechts een
puist. Daaronder zit een veel moeilijker te behandelen kanker.' De steun die de
terrorist Salah Abdeslam vier maanden lang kreeg in Brussel vergeleek hij met
het netwerk waar ondergedoken Joden in de Tweede Wereldoorlog op terugvielen.

Bijna was Jambons carrière voorbij geweest. Op de avond van 23 maart, anderhalve
dag na de aanslagen op vliegeld Zaventem en het metrostation Maalbeek, werd
bekend dat een Belgische politieofficier in Turkije nagelaten had cruciale
informatie over zelfmoordterrorist Ibrahim El-Bakraoui door te geven aan
Brussel. Het lot van de officier, wiens naam werd afgeschermd, was gekoppeld aan
dat van de minister. Jambon wist genoeg, hij diende zijn ontslag in bij premier
Michel, net als zijn collega van Justitie Koen Geens.

Waarom wilde u opstappen?

'Ik vond dat onze liaisonofficier in Turkije steken had laten vallen. En hij
viel onder mij. Ik was vastbesloten politieke verantwoordelijkheid daarvoor te
nemen, maar het is de eerste minister (Charles Michel, red.) die mij heeft
overtuigd mijn termijn uit te dienen.'

Kostte dat moeite?

'Ja.'

Hoe lang heeft hij op u ingepraat?

'Die eerste avond hebben we een gesprek gehad van anderhalf uur. Toen hebben we
besloten er een nacht over te slapen. Toen ik de volgende morgen weer bij hem
binnenstapte, was ik om. Ik dacht: wat los je op door een stap opzij te doen?'

We zijn twee maanden verder. Als u nu uw beleid bekijkt - wat gaat er niet goed
in de bestrijding van terrorisme?

'Er is jarenlang bespaard op ons veiligheidsapparaat. Dat zijn we nu met rasse
schreden aan het inhalen. Defensie bijvoorbeeld, dat is het meest schrijnende
denk ik. En bij de politie is zowel op de infrastructuur als op het personeel
bezuinigd.'

Wat voor mentaliteit zat achter die bezuinigingen, denkt u?

'Het was een oplossing gekozen uit gemak. Wij leven in een land waar tot enkele
maanden geleden besparen op defensie in de publieke opinie geen enkele
controverse opriep. Sinds de Koude Oorlog is dat al zo, tot de aanslag op het
Joods Museum, hier in Brussel, een dag voor de verkiezingen in 2014.'

Na de aanslagen in Parijs beloofde u Molenbeek 'op te kuisen'. Wat bedoelde u
daarmee?

'Door de jaren heen is niet geregistreerd wie waar woonde. Op sommige plekken
stonden twee mensen ingeschreven, terwijl er tien woonden. Ik heb mijn
ambtenaren gestuurd om hun collega's in Molenbeek een cursus te geven. Daarnaast
had de politie bepaalde wijken niet in het snotje. De financiering van de
terroristische netwerken wil ik ook aanpakken. Dat is de zwarte economie,
drugsverdiensten. Ik heb het boek van Maarten Zeegers gelezen, Ik was een van
hen, over Transvaal (een wijk in Den Haag, red.). Ik zie veel parallellen.

'Fundamenteler: er is een hele periode lustig gerekruteerd in die wijken.
Abdeslam zat, dat weten we bijna zeker, vier maanden ondergedoken in Brussel. Ik
denk niet dat hij daar zolang kon zitten, zonder een netwerk dat hem
ondersteunde. Dat is een minderheid, maar een die groot genoeg is om zo'n
Abdeslam te helpen. Het gaat erom de voedingsbodem weg te halen waarop mensen
verder radicaliseren.'

En hoe doe je dat?

'Dat heeft met economische ontplooiing te maken, maar ook met de snelweg van de
propaganda. Die moeten wij ook bezetten, en niet alleen aan IS overlaten. Dat
gebeurt nog te veel. Wij zetten geen counter-narrative tegenover het verhaal van
IS. We zijn daar wel mee bezig, maar daar is jarenlang niets mee gedaan.'

Een hearts and minds-campagne.

'Ja, we moeten de harten van jongeren en pubers terugwinnen. De mensen die
bevattelijk zijn voor de boodschap van IS. Ik doe dat niet, ik kan de Koran niet
geloofwaardig uitleggen. De moslimgemeenschap moet dat doen met onze
ondersteuning.'

Moeten de imams dat doen?

'De geestelijken, ja, maar ook de gewone burgers.'

Wat voor verhaal moeten zij vertellen?

'Ik zal een voorbeeld geven: ik ga al twee jaar naar de uitreiking van
Diwan-awards, een prijs die wordt uitgereikt door de Belgisch-Marokkaanse
gemeenschap voor mensen die het gemaakt hebben in onze samenleving. Daar gaat
een enorm positieve sfeer vanuit. De boodschap is: de kansen die we kregen,
hebben we gepakt. En we geven ook iets terug.

'Het probleem: die moslimwereld is erg verdeeld. Als overheid zie je dan
moeilijk met wie je kunt samenwerken. Wij zijn daar nog niet uit; onze
buurlanden volgens mij ook niet.'

In een speech zei u dat u contact hebt met de moeders van Syriëstrijders. Wat
vertellen ze u?

'Dat de moskeeën geen radicaliseringsmachines zijn. Integendeel: jongeren haken
af, omdat het te gematigd is wat daar gepreekt wordt. Die zoeken andere
moskeeën, online of in achterafzaaltjes. Daarnaast wordt de opvoeding te veel
aan de moeders overgelaten. Vaders laten het afweten. Dat maakt jongeren
kwetsbaar voor ronselaars.'

U zei dat er na de aanslagen van 22 maart door een 'significant deel' van de
moslims gedanst is op straat. Bewijzen zijn daarvoor niet gevonden. Waarom zei u
dat?

'Ik heb met mijn veiligheidsmensen gesproken, die die dag op straat waren. Die
hebben mij dat gezegd. Het beeld dat ik heb willen oproepen is dat er steun is
in die gemeenschap. Die is groter dan alleen het logistiek netwerk. Mijn mailbox
is daarna ontploft. Leerkrachten zeiden mij: in mijn klas steunt 60, 70 procent
de aanslagen. Een probleem oplossen begint bij het probleem onderkennen.'

Praat met een Belgische minister en het gesprek komt onvermijdelijk op het
bestuurlijke gedrocht Brussel. De stad heeft zes politiezones en 19
burgemeesters. De 'Brusselse lasagne', noemde Jambon het in De Standaard. Hij
wil ervan af. Zijn Nieuw-Vlaamse Alliantie (N-VA) voerde onder leiding van Bart
De Wever campagne met de slogan 'evolutie, geen revolutie', oftewel: laat België
langzaam verdampen, tot twee regio's in een losse confederatie. Brussel moet één
politiezone worden, net als Londen en New York. De N-VA werd verreweg de
grootste partij, maar Jambon kwam in een regering terecht met de Waalse
liberalen, zodat de hervorming van de hoofdstad weer in de la moest.

Reden te meer voor internationale media om België na de aanslagen om te dopen
tot een 'failed state'. Belgische media vragen zich hardop af waar het misging.
Duidelijk is dat terroristen zich van wijk- of landsgrenzen niets aantrekken.
Zij ogen beweeglijk, de Belgische autoriteiten statisch. Hoe lang gaan die twee
nog samen? Jambon: 'Het is niet zo dat als we van Brussel een overzichtelijk
geheel hadden gemaakt, de aanslagen op Zaventem en Maalbeek niet waren
doorgegaan.'

Een ex-Syriëstrijder verhuisde van Vilvoorde naar Brussel, naar eigen zeggen
omdat hij daar 'met rust' zou worden gelaten. Is de Belgische staatsstructuur
opgewassen tegen het probleem van terrorisme?

'Rond terrorisme zijn de zaken nog redelijk goed verdeeld. De repressie zit op
het federale niveau, bij mij, de preventie bij de gemeenschappen Vlaanderen en
Wallonië.

'Frankrijk heeft aanslagen gekregen, twee keer; Denemarken ook; de Verenigde
Staten. Maar alleen België is een failed state? Ik voel me niet aangesproken. Ik
voel me aangesproken om terrorisme met andere landen aan te pakken. Met de
vinger wijzen brengt een oplossing niet dichterbij. Uit alle vergelijkingen komt
naar voren dat België toonaangevend is. Als je ziet hoe wij informatie
uitwisselen met Europol en Interpol, staan we bij de bovenste vijf. We zijn het
land dat de meeste jihadi's en terroristen (32 in totaal, red.) heeft
veroordeeld.'

België heeft ook de meeste uitreizigers van West-Europa.

'Per hoofd van de bevolking, ja. Maar ik zeg u dat we in absolute aantallen het
grootste aantal veroordelingen hebben.

'We hebben een aanslag verijdeld in Verviers. Een aanslag die toonaangevend was
geweest voor heel Europa. Wij doen ons deel van de koek. Is Frankrijk een failed
state, omdat de aanslagpleger van het Joods Museum (Mehdi Nemmouche, red.)
daarvandaan kwam? Dat Hollande naar ons wees, wil toch niet zeggen dat we dat
klakkeloos moeten aanvaarden?'

Het maakt u boos.

'Dat maakt mij boos omdat wij ons na zoveel maanden nog altijd moeten
verdedigen. Veel kritiek gaat over zaken waar al besluiten ter verbetering
genomen waren. Bijvoorbeeld onze politiedatabanken, op basis waarvan jihadi's
gevolgd worden. De nieuwe databanken hebben we recentelijk in gebruik kunnen
nemen, omdat we na de aanslag op Charlie Hebdo al met de ontwikkeling waren
begonnen.'

De vrees is dat na Parijs en Brussel Amsterdam aan de beurt is.

'Wie zal leven, zal zien. Maar inderdaad, er zullen aanslagen volgen. Wij doen
er alles aan met onze diensten om dat te voorkomen; maar ik durf niet te zeggen:
ga allemaal rustig slapen, er is geen enkele kans op een aanslag. De strijd is
nog niet gewonnen.'

Wij zijn het land dat de meeste terroristen en jihadi's heeft veroordeeld

Frankrijk had aanslagen, twee keer; de Denen, de VS. En dan is alleen België een
failed state?




Bekijk de oorspronkelijke pagina: ,

LOAD-DATE: 4 June 2016

LANGUAGE: DUTCH; NEDERLANDS

GRAPHIC: Minister Jan Jambon: 'We moeten de harten van jongeren en pubers
terugwinnen. Het probleem is: die moslimwereld is erg verdeeld. Als overheid zie
je dan moeilijk met wie je kunt samenwerken.'
Foto An-Sofie Kesteleyn / de Volkskrant

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              150 of 200 DOCUMENTS



                                 de Volkskrant

                             2 juni 2016 donderdag

Pak liever de belastingontwijking aan

BYLINE: NIKO MANSHANDEN

SECTION: Opinie en Debat; Blz. 24

LENGTH: 202 woorden


Brief van de dag

Daar gaan we weer. In de krant stond een toelichting op een nieuwe 'menukaart'
met bezuinigingen en lastenverzwaringen (Ten eerste, 1 juni). Het ministerie van
Financiën schijnt tot 50 miljard te komen. Wellicht kom ik verder, maar de kunst
van het terugdringen van een begrotingstekort is niet bezuinigen maar zorgen dat
er juist meer binnenkomt.

Bezuinigen is namelijk schadelijk voor herstel van de economie, de koopkracht en
deelname aan het maatschappelijk leven. En niet bekend is of bezuinigen wel dat
oplevert wat is begroot.

Nee, dan het inkomen van de staat opkrikken met het aanpakken van de
belastingontwijking in Nederland. Las ik laatst niet dat het ging om tientallen
miljarden? Gevolg van de ontwijking is ook dat een werknemer jaarlijks 200 euro
meer moet betalen. Dat opkrikken is een beter menu voor de vele studenten,
werkenden, zzp'ers, uitkeringsgerechtigden en gepensioneerden. In alle rust
kunnen zij dan blijven leren en werken, reizen, consumeren en genieten en de
economie aanzwengelen.

De krimp van de overheidsuitgaven gaat altijd gepaard met krimp in de
portemonnee van de gewone burger. Leren ze het dan nooit?

Niko Manshanden, Amsterdam




Bekijk de oorspronkelijke pagina:

LOAD-DATE: 1 June 2016

LANGUAGE: DUTCH; NEDERLANDS

GRAPHIC: Bezuinigen leidt tot krimp in de portemonnee van de gewone burger.
Foto ANP

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              151 of 200 DOCUMENTS



                                 de Volkskrant

                             2 juni 2016 donderdag

Kamer vindt fiscale douceurtjes voor buitenlands talent te gortig

BYLINE: VAN ONZE VERSLAGGEV ROBERT GIEBELS ER

SECTION: Economie; Blz. 28

LENGTH: 497 woorden


Een meerderheid van de Tweede Kamer wil dat het kabinet de zogenoemde
expatregeling tegen het licht houdt om te kijken of die kan worden afgeschaft.
De bedoeling van de regeling is om schaarse talenten uit het buitenland naar
Nederland te lokken, door hun een fors belastingvoordeel te gunnen.



De Algemene Rekenkamer, de controleur van de rijksfinanciën, stelde vorige maand
vast dat de expatregeling de schatkist jaarlijks 700 miljoen kost, zonder dat
duidelijk is of die ook maar enig effect heeft. Naar aanleiding daarvan stemde
een Kamermeerderheid deze week voor een motie van SP en GroenLinks die het
kabinet oproept de regeling te heroverwegen. CDA en VVD stemden tegen.

Ruim 50 duizend expats, meest Indiërs en Britten, die per jaar meer dan 52.000
euro verdienen, maken gebruik van de regeling. Zij hoeven over de eerste 30
procent van hun salaris geen belasting te betalen. Vlak na de Tweede
Wereldoorlog was dat overigens nog 40 procent, vooral om Amerikanen te
stimuleren mee te helpen aan de wederopbouw.

Het salaris waarover de korting wordt berekend, is niet gemaximeerd. Een
buitenlander die een miljoen verdient, betaalt dus belasting over 700.000 euro.
Dit zou werknemers aantrekken met specifieke kennis waaraan in Nederland
behoefte is, en dat moet dan weer het vestigingsklimaat verbeteren. Maar of dat
laatste gebeurt, is volgens de Rekenkamer niet duidelijk, omdat er op geen
enkele manier onderzoek naar het effect van de regeling wordt gedaan. Zo heeft
de staatssecretaris van Financiën niet eens een 'overzicht welke bedrijfstakken
deze fiscale regeling benutten', stelt de Rekenkamer.

Geconfronteerd met de kritiek van de Rekenkamer zei minister Dijsselbloem
(Financiën, PvdA) dat hij de expatregeling niet wil heroverwegen, zoals een
Kamermeerderheid inclusief zijn eigen partij wil. Hij wil die alleen evalueren
en eventueel aanpassen. Hoe, dat blijkt uit de zogenoemde Ombuigingslijst, een
overzicht van het ministerie van Financiën van circa 400 mogelijke bezuinigingen
voor het volgende kabinet. Als het salaris waarover 30 procent belastingkorting
wordt gegeven nog hooguit 178.000 euro mag zijn, scheelt dat de schatkist 187
miljoen. Dat neemt echter niet het bezwaar van de Rekenkamer weg dat het effect
van de regeling onduidelijk is.

Belastingautoriteit Leo Stevens noemde eerder in deze krant de regeling 'een van
de vreemde zaken in ons belastingstelsel die de gewone burger boos maakt'. Reden
waarom 'die onzin' niet wordt afgeschaft is volgens Stevens dat de omringende,
concurrerende landen een vergelijkbare regeling hebben. 'Dus moet je binnen
Europa afspreken: we stoppen daar mee.'

In 2012 ondernam toenmalig staatssecretaris Weekers van Financiën een poging om
de regeling minder populair te maken door strengere voorwaarden. Dat mislukte:
er is sindsdien alleen maar meer gebruik van gemaakt, waardoor de kosten circa
40 procent zijn opgelopen. Waarom dat is, is volgens de Rekenkamer dus niet na
te gaan.




Bekijk de oorspronkelijke pagina:

LOAD-DATE: 1 June 2016

LANGUAGE: DUTCH; NEDERLANDS

GRAPHIC: Chipmaker ASML in Veldhoven heeft veel expats in dienst.
Foto Marcel van den Bergh / de Volkskrant

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              152 of 200 DOCUMENTS



                                 de Volkskrant

                              31 mei 2016 dinsdag

Ontdekker

BYLINE: DOOR ROBERT VUIJSJE

SECTION: V Leven; Blz. 10, 11

LENGTH: 1105 woorden


Land van afkomst - INTERVIEW SEVAÍO MOOK OFTEWEL SEVN ALIAS (19)


Welke rol speelt afkomst in Nederland? Dat onderzoekt Robert Vuijsje in een
reeks interviews. Rapper Sevn Alias ( 19 ): 'Ik ben er niet vies van om deuren
in te trappen.'

Voor hij er werd geboekt, had Sevn Alias nog nooit gehoord van Pinkpop. 'En tot
op de dag van vandaag weet ik niet wat het precies is.' Zijn optreden vindt
plaats op 12 juni. Lowlands, waar hij komende zomer ook op het podium zal staan,
kende hij alleen doordat zijn hiphopvrienden SFB en Broederliefde daar eerder
optraden.



Pinkpop was voor hem een mailtje dat binnenkwam bij zijn management. 'Ik zei:
oké.' Wat voor Sevn Alias een groter moment was: zijn optreden in discotheek
JiggerZ te Almere. 'Als jongen uit Almere wil je daar staan. Toen ik JiggerZ
uitverkocht, zeiden de jongens uit mijn buurt: het wordt wat met dat rappen.'

De artiestennaam Sevn Alias bedacht hij vorige zomer. Zo begon het: 'Ik hing met
een groep jongens. We deden dingen, er werd geld gemaakt en we begonnen elkaar
bijnamen te geven. Een van die jongens noemde zichzelf Otman en ik werd Odje,
zijn kleine broertje. Die bijnaam werd Odje Taylor. Ik kreeg bekendheid als
rapper, alleen had je in Nederland al de rappers Adje en Idje, dan kon ik niet
Odje worden.

'Een andere bijnaam van me was Sev, de eerste letters van mijn echte naam:
Sevaío. En zeven is mijn lievelingsgetal. Alias, dat komt van al die bijnamen.
Ik ging op YouTube kijken, daar krijg je te veel hits als je zoekt op: Seven.
Die tweede e heb ik weggehaald: Sevn Alias.'

Binnen een half jaar werd hij geboekt op Pinkpop en Lowlands. 'Ik ben er niet
vies van om deuren in te trappen. Iemand moet de eerste zijn en dit jaar ben ik
dat.'

Je bent jong.

'Mensen dachten altijd al dat ik ouder was, ik ben groot. Ik had andere
interesses dan school. De jongens met wie ik hing, zagen dat ik al over dingen
praatte terwijl ik pas 15 was.'

Waar praatte je dan over?

'Als je naar mijn muziek luistert, hoor je wat ik bedoel. Ik heb domme dingen
gedaan, gelukkig heb ik me op tijd herpakt.'

Mensen die hem horen praten of rappen, denken vaak dat Sevn Alias van
Marokkaanse afkomst is.

'Zelfs als ze zien hoe ik eruitzie, vragen ze: ben je Marokkaans? Je hebt ook
donkere Marokkanen.'

Waarom vragen ze dat?

'Ik groeide op in Amsterdam-West. Bij mijn oma in de Bijlmer ben ik ook een
tijdje gebleven. In West woonden bijna alleen Marokkanen. Later verhuisden we
naar Almere, mijn moeder vond het te druk in Amsterdam. In Almere woonden we in
Stedenwijk, iedereen weet dat daar veel Marokkanen zijn. Het was niet dat ik ze
ging bestuderen, maar ze werden mijn vrienden en dan ga je zo praten. Ik ken ook
Marokkanen die vloeiend Surinaams of Antilliaans praten.'

Ben je moslim geworden?

'Het begon op de middelbare school. Mijn vrienden zeiden nooit: je moet moslim
worden. Ze zeiden alleen: kijk ernaar. De eerste keer dat ik in een moskee kwam,
werd ik ontvangen alsof ik thuis was. Ik ben het aan het ontdekken. Mijn moeder
is katholiek, ik heb communie gedaan. Over de islam zei ze eerst: wat moet ik
hiermee? Ik heb het haar uitgelegd.'

Wat ben je zelf?

'Mijn vader is Surinaams, hij werkt bij Verkade, in de fabriek. En mijn moeder
heeft een Surinaamse vader en een Antilliaanse moeder. Ze is opgevoed door haar
moeder, zij voelt zich Antilliaans. Mijn ouders zijn uit elkaar, maar het was
niet zo dat mijn -vader wegging en nooit meer terugkwam.

'De familie van mijn moeder is druk, ze praten hard. Ik ben juist rustig. Ik
ging alle Antillianen zien als de familie van mijn moeder. De taal heb ik wel
geleerd, toen we daar ooit vier weken waren. Alleen ga ik het niet spreken. Ze
lachen je uit als je Antilliaans praat met een Nederlands accent.'

Voel je je meer Surinaams of Antilliaans?

'Ik weet het niet, man. Die twee mogen elkaar echt niet en ik ben het allebei.
Ik weet niet waarom ze elkaar niet mogen, ik denk omdat ze over één kam worden
geschoren. Allebei vinden ze: wij zijn ons eigen volk en zo willen we ook worden
gezien.'

Een paar weken geleden plaatste Sevn Alias op zijn Facebookpagina een bericht
over de videoclip bij Laat niet los, van zijn collega Jairzinho. Fans reageerden
verontwaardigd omdat in die clip geen zwarte, maar witte vrouwen meespelen. Sevn
schreef: 'Als er wordt gevraagd om je aan te melden voor een clip durft niemand
uit de cut te komen, maar eindstand wel janken als er blanke vrouwen worden
gebruikt.' In de hiphopwereld werd het een rel en later plaatste hij een bericht
met excuses.

'Die Facebookpagina wordt gelezen door honderdduizenden mensen, ze werden boos.
Als je me kent weet je hoe ik praat. Op YouTube zag ik de eerste tien reacties
bij die clip: mensen voelden hem niet meer omdat er geen donkere vrouwen in
meededen. Ik vond dat disrespect naar de blanke vrouwen die in de clip spelen.
Een donkere vrouw zou meedoen, maar ze zei één dag van tevoren af, we hebben er
nog een paar benaderd die ook niet wilden. De clip werd gemaakt met de vrouwen
die wél kwamen. Toen zeiden ze dat wij donkere vrouwen niet in het licht willen
zetten. Maar de mensen die dat zeggen, zijn zelf alleen maar bezig met een ander
donker iemand de grond in te boren, snap je?'

---

Sevaío Mook (Nederland, 1996), oftewel Sevn Alias, brak vorig jaar door na een
optreden bij 101Barz, een muziekprogramma van de digitale zender 101 TV, van
BNN. Komende zomer staat hij op Pinkpop en Lowlands. Waarom wordt zijn muziek
niet op de landelijke radio gedraaid? 'Iedereen heeft een verhaal, je moet het
op een bepaalde manier brengen. Ik kan dat. Voor iemand van 40 die altijd naar
andere dingen heeft geluisterd, is de stap naar mijn muziek te groot. Dat snap
ik. Maar hun kinderen gaan naar me luisteren en de ouders daarna ook. Dat komt
met de tijd, het kan niet anders.'

Nederlands

'Bij interviews.'

Surinaams

'Als ik honger heb?'

Antilliaans

'Hetzelfde als bij Surinaams: altijd wel. Dat is gewoon wat ik ben.'

Partner

'Ze is half Nederlands, half Antilliaans. Ik ben met Afrikaanse meisjes geweest,
Marokkaanse, alles.'

Mohammedcartoons

'Je mag de profeet niet afbeelden, daarmee zijn we uitgepraat. Ik begrijp dat er
grapjes worden gemaakt, maar er zijn grenzen.'

---

In gesprek

Schrijver Robert Vuijsje (Alleen maar nette mensen, Beste vriend) interviewt
voor V Nederlanders over de rol die afkomst speelt in hun leven. Mede gebaseerd
op deze serie verscheen onlangs zijn boek Kaaskoppen. Hij spreekt onder anderen
nog met oud-voetballer Khalid Boulahrouz (Marokkaans) en actrice Gerda Havertong
(Surinaams).

'De eerste keer dat ik in een moskee kwam, werd ik ontvangen alsof ik thuis was'




Bekijk de oorspronkelijke pagina: ,

LOAD-DATE: 30 May 2016

LANGUAGE: DUTCH; NEDERLANDS

GRAPHIC: Foto Linda Stulic

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              153 of 200 DOCUMENTS



                                 de Volkskrant

                              28 mei 2016 zaterdag

Alexander von Humboldt was in zijn tijd een wetenschappelijke superster.

BYLINE: MARCUS WERNER

SECTION: Sir Edmund; Blz. 28, 29

LENGTH: 1068 woorden


Humboldts reisavonturen zijn zo beeldend beschreven in de biografie dat ook de
hedendaagse lezer er veel plezier aan beleefd.


NON-FICTIE

Andrea Wulf: De uitvinder van de natuur - Het avontuurlijke leven van Alexander
von Humboldt

****
Uit het Engels vertaald door Mariella Duindam.
Atlas Contact; 576 pagina's; EUR 39,99.


'Ik houd bijna van deze man', schreef Charles Darwin eens over Alexander von
Humboldt. De bedenker van de evolutietheorie bewonderde de veertig jaar oudere
Pruisische naturalist en ontdekkingsreiziger enorm. Tijdens Darwins reis met de
Beagle, die hem naar de plekken zou brengen waar zijn ideeën over evolutie vorm
kregen, hing boven zijn kooi een plankje met Humboldts boeken. Sterker, zonder
Humboldt waarschijnlijk geen evolutietheorie. Want het lezen van Humboldts
beschrijving van zijn eerste reis naar Zuid-Amerika ontstak in Darwin het vuur
om ook naar die delen van de Nieuwe Wereld te willen.



Vele jaren na Darwins eigen beroemde reis ontmoette de Engelsman de inmiddels
72-jarige Duitser. Die ontmoeting stelde Darwin teleur, schreef hij in zijn
autobiografie, want Humboldt was hem te opgewekt en praatte te veel. Het was de
spijker op zijn kop wat Humboldts karakter betreft - zijn hele leven had
Humboldt trekjes van wat tegenwoordig weleens adhd wordt genoemd.

Humboldt, 'von' vanwege zijn adellijke afkomst, was begin negentiende eeuw een
wetenschappelijke superster. Het is moeilijk nu voor te stellen, maar overal
waar Humboldt kwam, eerst vooral in de koloniën van Spaans Amerika en in de nog
jonge republiek van de Verenigde Staten, werd hij als een held binnengehaald.
Later, terug in Europa, kreeg Humboldt een minstens even warm onthaal in de
wetenschappelijke salons van Parijs en aan de koninklijke hoven van Duitsland en
Rusland. Bergketens zijn er naar hem vernoemd, steden, watervallen en gletsjers,
een zeestroom en honderden dieren- en plantensoorten. Humboldt was Indiana Jones
en Stephen Hawking tegelijk, om zijn onwaarschijnlijk ruige reisavonturen en
diepe wetenschappelijke kennis.

In zijn opvattingen was Humboldt zijn tijd ver vooruit - hij beschouwde zijn
indiaanse gidsen in de jungle als zijn gelijken, en liet geen kans onbenut om
zich kritisch uit te laten over de toen nog algemene slavernij. Voor de gewone
man was Humboldt een soort Floortje Dessing. Mensen verslonden zijn
reisavonturen en beschrijvingen van die wonderbaarlijke natuur van de tropen.
Humboldts boek over de Zuid-Amerikareis, met de Franse botanicus Aimé de
Bonpland, naar diep in de binnenlanden van het huidige Venezuela, Colombia en
Peru en later naar de Verenigde Staten, werd een bestseller.

Onbegrijpelijk dat Humboldt nauwelijks meer algemeen bekend is. Goed dan, dat de
recente biografie van de Britse historica Andrea Wulf is verschenen, vanaf
vandaag in Nederlandse vertaling beschikbaar. Wulf levert met de De uitvinder
van de natuur een alleszins gedegen levensbeschrijving van die, volgens een
medewerker van Amerikaanse president Thomas Jefferson, 'zeer uitzonderlijke
man'. Er zijn de nodige boeken over Humboldt verschenen, maar vaak vanuit het
perspectief van zijn invloed op het Amerikaanse natuurdenken en de beginnende
antislavernijbeweging.

Wulf begint gewoon bij het begin. Met Humboldts jeugdjaren als jongste van twee
zonen van een aardige vader die snel overlijdt, en een kille, dominante moeder,
voor wie de studeerprestaties van haar Wilhelm en Alexander nooit goed genoeg
zijn. De kwetsbare Humboldt heeft geen gelukkige jeugd, in Berlijn en op het
familielandgoed Tegel net buiten die stad. Humboldt gaat op moeders aandringen
naar de prestigieuze mijnbouwacademie van Freiburg. Hij is een briljant student.
Eenmaal afgestudeerd reist Humboldt als mijnbouwkundig inspecteur het land af.
Handig, want zo kan hij overal gesteentemonsters nemen, landvormen bestuderen en
de natuur observeren. Precies wat hij wil. Tussendoor bezoekt hij Jena en
Weimar, waar hij bevriend is met Goethe en Schiller. Humboldt zal zijn hele
leven een man van wetenschap én cultuur blijven.

Het is tekenend dat wanneer moeder Humboldt overlijdt in 1796, Alexander noch
Wilhelm haar begrafenis bezoekt. Voor Humboldt breekt een nieuwe, vrije tijd
aan. Binnen een maand heeft hij zijn baan opgezegd, en begint met het inlossen
van zijn Fernweh, de hang naar verre gebieden. Door zijn erfenis is geld geen
probleem. Bijna kan Humboldt mee naar Egypte met een Franse expeditie, maar
wanneer hij in Parijs in een logement Bonpland ontmoet, smeden de twee plannen
voor een Zuid-Amerikareis. Na allerlei moeilijkheden reizen ze af op een Spaans
schip.

Wulf beschrijft het allemaal beeldend, puttend uit een enorm
literatuuronderderzoek. Hoe Humboldt en Bonpland de geweldige Orinoco-rivier
opvaren, om na ruim 2.200 kilometer, waarvan een deel over land, weer aan de
kust van Venezuela te staan. De ontberingen onderweg, Humboldts
natuurwaarnemingen - hij ontwikkelt het idee van samenhang in de natuur, het
ecosysteem, en is de eerste die beseft dat de mens het klimaat kan beïnvloeden -
en de ontmoetingen met indianen, jezuïtenpriesters en planters. In principe
staat alles erin, in Wulfs boek. De beklimming van de ruim zesduizend meter hoge
Andes-piek Chimborazo, de in die tijd hoogste bekende berg ter wereld. Humboldts
terugkeer naar Europa en wetenschappelijke ontwikkeling, met als hoogtepunt
Kosmos, een ontzaglijk boekwerk waaraan Humboldt een kwart eeuw zou werken, en
waarin hij probeerde alle natuurverschijnselen met elkaar in verband te brengen.
Ook de Ruslandreis die Humboldt als bijna-zestiger maakte ontbreekt niet.

Hooguit jammer is dat Wulf nauwelijks duikt in Humboldts complexe
persoonlijkheid, soms uiterst hoffelijk, soms arrogant en venijnig, een tobber
ook. In zijn waarschijnlijke homoseksualiteit - veel passages in Wulf wijzen er
haast ondubbelzinnig op - welke in een tijd waarin een Pruisische homo niet
bepaald gemakkelijk lag, misschien Humboldts onwaarschijnlijke gedrevenheid
helpt verklaren.

Het leesplezier is er nauwelijks minder om. Het blijft, ook in de tijd van
Floortje Dessing en Discovery Channel, fantastisch om met Humboldt mee te
reizen. Je gaat bijna van die man houden.

Zondag 29 mei geeft Andrea Wulf in Artis een lezing over het leven en werk van
Von Humboldt, 11.00-13.00 uur.

artis.nl/the-invention-of-nature

Humboldt was Indiana Jones, Stephen Hawking en Floortje Dessing tegelijk




Bekijk de oorspronkelijke pagina: ,

LOAD-DATE: 28 May 2016

LANGUAGE: DUTCH; NEDERLANDS

GRAPHIC: Alexander von Humbolt (1769-1859), natuurvorser en reiziger.
Foto Library of Congress / Getty
Andrea Wulf: De uitvinder van de natuur - Het avontuurlijke leven van Alexander
von Humboldt

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              154 of 200 DOCUMENTS



                                 de Volkskrant

                              28 mei 2016 zaterdag

Laten we stoppen met het wangetjesknijpen

BYLINE: JANITA NAAIJER

SECTION: Opinie en Debat; Blz. 18, 19

LENGTH: 2086 woorden


Als 'vrijheidsfundamentalist' staat ze bekend om haar scherpe uitspraken.
Journaliste en ThePostOnline-columniste Annabel Nanninga (1977) strijdt bezorgd
spottend tegen de islamisering van Nederland. 'We lijden aan de heiligverklaring
van het slachtoffer.'

Het was de week waarin het racisme eindelijk aan de oppervlakte kwam.

'Eindelijk? Het was vooral de week waarin kwalijk racisme dat allang bestaat en
altijd en overal door iedereen en tegen iedereen wordt geuit, ineens voor
mediamensen een dingetje werd. Omdat Sylvana Simons nu in het nieuws is, ligt de
nadruk erg op het anti-zwarte racisme. Dan krijg je zo'n uitzwaaipagina op
Facebook en komen al die imbecielen weer uit hun holen om 'bananen' en
'katoenplukken' te roepen. Maar kijk op internet eens naar de reacties onder een
willekeurig nieuwsbericht over Israël. Daar lees je al jaren uitspraken als:
Hitler had zijn werk moeten afmaken.

'De mate waarin Sylvana wordt aangepakt is ook niet nieuw. Geert Wilders wordt
al twaalf jaar beveiligd. Hij kan niet meer over straat, en moet elke dag van
opiniemakers in gerespecteerde kranten lezen dat onder hem het neofascisme weer
door de straten marcheert. Sylvana trekt nu even veel aandacht, omdat het een
onverwachte move was om zich aan te sluiten bij Denk, en omdat het een beetje
een gekke vrouw en een gekke partij is. Mensen vinden het leuk om grappen te
maken over haar hysterische gretigheid om achter elke boom een racist te zien.'

Toen bleek dat Sylvana zich aansluit bij Denk twitterde u: 'Nouja je weet wat ze
zeggen over negers. Die hebben een hele lange... arm. #Denk #Ankara #Sylvana.'

(lacht) 'Dat is een grap. De lange arm van Ankara is in het nieuws, vooral door
die twee muppets van Denk, die hoog of laag kunnen springen maar natuurlijk
gewoon jongens van de AK-partij zijn. En dan natuurlijk dat oude racistische
vooroordeel over de penislengte van de zwarte man.'

Eerder sprak u over 'klaagnegers'. We vinden nu toch allang dat zulk taalgebruik
racistisch is?

'Klaagnegers, ja dat zeg ik inderdaad. Net zoals ik iemand met het down-syndroom
mongooltje noem. Ik noem mensen neger, Turk of Marokkaan en doe niet aan
streepjesnederlanders. Aan dat hele politiek correcte taalgebruik heb ik geen
boodschap. Binnen de grenzen van de wet moet je alles kunnen zeggen wat je wilt.


'Die overgevoeligheid is wel een beetje het probleem met de huidige generatie
antiracisten. Als je Nederlanders vraagt of je een zwart persoon om zijn
huidskleur een baan mag weigeren, zal 99,99 procent nee zeggen. Niemand is in
dat opzicht een racist. Zijn er bepaalde onbewus-te racistische vooroordelen?
Ja, natuurlijk! Maar als je bij het minste of geringste 'racisme' gaat gillen,
raken mensen geïrriteerd en worden ze onwilliger om naar je te luisteren.

'Kijk naar wat Sylvana deed met Simek in DWDD. Simek, die ook nog eens getrouwd
is met een zwarte vrouw, had het erover hoe hij als onhandige blanke man een
vluchteling probeerde te helpen. Sylvana gaat daar vervolgens helemaal op zitten
en het slachtoffer uithangen. Dan denk ik: kijk eerst eens naar de dingen waar
je écht nog wat te winnen hebt. Naar bepaalde achterstanden, zoals het hoge
aantal tienerzwangerschappen onder zwarte meisjes.'

Of discriminatie op de arbeidsmarkt, wat heel goed aan de wieg kan staan van de
problemen waar u naar verwijst.

'Dat vind ik zó makkelijk. Bij die problemen gaat het niet zozeer om zwarte
mensen, eerder om Marokkanen. Ik ken heel veel ondernemers die er vanwege
slechte ervaringen moeite mee hebben hen aan te nemen. Dat is heel vervelend
voor goedwillende mensen met een Marokkaanse achternaam, maar geen vooroordeel
ingegeven door racistische motieven. Wat ik van hen hoor, is dat Marokkaanse
werknemers afspraken niet nakomen, stelen, onberekenbaar en snel gepikeerd zijn
en werkgevers van racisme beschuldigen als die ook maar een beetje kritiek
uiten. Dat zie je ook in het publieke debat. Ik heb destijds in niet mis te
verstane bewoordingen over het kindermisbruikschandaal in de katholieke kerk
geschreven en nog niet één boos e-mailtje gehad. Maar geef één kick over die
fucking islam of Erdogan, en je mail, Twitter en Facebook staan bol van de zeer
geagiteerde jongelui.'

En daarom gaat u juist meer over die onderwerpen schrijven?

'Ja, daar moet je maar tegen kunnen. Je moet tegen cartoons kunnen over voor jou
belangrijke zaken. Je moet spot, hoon en kritiek kunnen verdragen. Onder
Nederlandse cabaretiers als Freek de Jonge is het jarenlang bon ton geweest om
zonder al te veel problemen tegen de katholieke kerk aan te schoppen. Maar wie
dat met de islam doet, is zijn leven niet zeker. We moeten het level playing
field - dat niets of niemand boven kritiek verheven is - behouden.

'Hoezo, geen grappen over de profeet? Moslims kunnen toch niet dicteren wat wel
en niet kan? (fel) Het kan wél: we hebben vrijheid van meningsuiting. Het is
toch uitgesloten dat een instituut zegt: over ons mag je niets zeggen? Dat moet
je toch meteen afbreken? Ja, spot kan kwetsend zijn, maar als gekwetstheid een
criterium wordt - grow a pair. Dan is het einde zoek en kun je niets meer
zeggen.'

Wanneer is voor u dat einde zoek?

'Wanneer mensen wél hun mond gaan houden en bepaalde zaken boven kritiek zijn
verheven. Ik heb geen apocalyptische visioenen dat we straks allemaal een
hoofddoek moeten dragen, maar in heel kleine stapjes wordt geknaagd aan
vrijheid, aan het vrije woord. Tegelijk zie je dat bepaalde kwalijke gedachten
wel vrij mogen worden geuit en zelfs in praktijk gebracht. Mensen worden daar
slachtoffer van. Ze eindigen met een mes in hun keel in de Linnaeusstraat zoals
Theo van Gogh of worden onder het mom van cultuur onderdrukt.

'Op een steenworp afstand van waar we nu zitten, leven vrouwen die nooit zonder
hun man naar buiten mogen. Jongens die alles doen wat God verboden heeft, maar
stelselmatig hun zusjes controleren. Die hele islamisering zet discussies terug
in de tijd. We hebben het opnieuw over allang verworven vrijheden, zoals
vrouwenrechten en religiekritiek.

'Loop als jonge vrouw maar eens over straat in een willekeurige volkswijk in een
grote stad. Als je geen hoofddoek draagt, ben je voor die islamitische
kutjochies fair game. Je wordt nageroepen en aangeraakt. In de Amsterdamse
volksbuurt waar ik ben geboren en nog steeds woon, zijn het Tahrirpleinachtige
toestanden, maar daar hoor je niemand over. Vervolgens zeggen die ontzettend
lieve goedbedoelende bakfietsgrachtengordelvrouwen en de Pechtoldjes van deze
wereld - die zelf niet in dat soort buurten wonen - dat er ook blanke
billenknijpers zijn en dat mensen in Staphorst ook niet van homo's houden. Onder
het mom van rekening houden met elkaar, werken zij mee aan de islamisering van
Nederland.

'Wanneer gaan wij - en dan bedoel ik iedereen die de normen, waarden en plichten
van onze rechtsstaat accepteert - nu eens één lijn trekken tegen de lieden die
die rechtsstaat ondermijnen? Het gaat om het verdedigen van vrijheidswaarden die
van oudsher als progressief links gelden. Maar wanneer je, zoals ik, die waarden
verdedigt tegen iemand met een ander geloof, ben je ineens een racist.'

Wat is uw diagnose van die dubbele houding?

'Schuldgevoel, cultuurrelativisme, zelfhaat, de wens om te deugen? Zeg het maar.
Het is voor de meeste mensen veiliger om iemand te beschermen, dan om iemand aan
te vallen. Maar na veertig jaar hebben we toch wel gezien dat het niet helpt? We
zitten nu met derde- en vierdegeneratie- allochtonen die alle kansen hebben
gekregen, maar nog steeds de taal niet spreken. Die radicaler en meer op het
thuisland zijn gericht dan hun grootvaders die hier ooit kwamen.

'Die droegen als jonge mannen superhippe jarenzeventigpakken, maar lopen nu
gedesillusioneerd rond in djellaba's met zo'n kralenkettinkje in de hand. We
hadden vanaf het begin duidelijk moeten maken dat bepaalde zaken niet
onderhandelbaar zijn. Geen tweetalige folders en geen aparte voorzieningen voor
mannen en vrouwen.

'De vluchtelingencrisis geeft ons de kans het over te doen, maar je ziet het
opnieuw gebeuren: bijna alle homoseksuele vluchtelingen wonen nu alweer in
safehouses buiten de azc's. Dat superneerbuigende wangetjesknijpen en minder
eisen stellen, werkt niet. We lijden aan de heiligverklaring van het
slachtoffer. Als we ophouden de jongens die in de volkswijken de boel
terroriseren als slachtoffers te behandelen, gaan zij zich misschien ook niet
meer als slachtoffers gedragen.

'Tegelijkertijd, en laat dat wel gezegd zijn, zijn er ook heel veel jonge Turken
en Marokkanen die een prima leven hebben, die gewoon een baan en een gezin
hebben, en niemand tot last zijn.'

Maar u noemt AD-columniste Hanina Ajarai 'een quotumvrouwtje dat erbarmelijke
troep schrijft'.

'Maar dat is toch ook zo? Ik noem Hanina geen quotumvrouwtje omdat ze een
hoofddoek draagt, maar omdat het baggerslecht is wat ze schrijft. Natuurlijk
helpt het om dat te zeggen. Al die quotummensen moeten weg. Dat soort mutsen
zijn heel nadelig voor andere Marokkaanse vrouwen, want de volgende keer dat een
van hen een rubriek krijgt in een tijdschrift of in een tv-programma verschijnt,
zal er altijd die verdenking zijn: zit ze hier omdat ze iets kan of niet?

'Je kunt je ook eens een beetje weerbaar opstellen. Over vrouwen bestaan ook
veel vooroordelen. Daar kun je ontzettend over miepen of je maakt er het beste
van. Wees eens wat sterker en ga niet meteen in een hoekje liggen huilen als je
een keer gediscrimineerd wordt.'

Toch voelen veel Turken en Marokkanen die niemand tot last zijn zich ook als
tweederangsburger behandeld.

'Inderdaad. Maar due helpen we juist door niet langer om de hete brij heen te
draaien. Ik krijg veel berichten van jonge Turken, Marokkanen en ook zwarten die
het op veel punten met me eens zijn. Zij zeggen: ik heb last van dat tuig in
Amsterdam-West en van die extremistische achterlijke gekken, maar als ik in
eigen kring kritisch probeer te zijn, lig ik eruit.

'En wat gebeurt er met mensen die zich wél uitspreken, zoals Zihni Özdil en
jongerenimam Yassin Elforkani? Die worden meteen van drie kanten genaaid. Nadat
Elforkani recent in Het Parool zei dat we er maar eens mee moeten ophouden te
ontkennen dat alle haat en terreur niets met de islam te maken heeft, moest hij
beveiligd worden tegen zijn eigen islamitische achterban. Daarna werd hij
getorpedeerd door de VARA omdat hij niet meer de bruggenbouwende knuffelimam was
die zo goed in het frame van Pauw en DWDD past. En vervolgens werd hij door dom
rechts kapotgemaakt. 'Het is een smoes', zeggen dezelfde types die ook hatelijke
facebookpagina's maken. 'Want moslims liegen altijd.' Dat is kwalijk. Zulke
mensen moeten we steunen en faciliteren. Juist zij kunnen een voorbeeld zijn
waardoor het tuig op een eilandje komt te staan.'

Intussen neemt het onbehagen van Henk en Ingrid toe.

'Precies. Die mensen zitten geparkeerd in troosteloze wijken in Purmerend waar
ze moeilijk uit hun uitkering komen. Die voelen zich totaal niet
vertegenwoordigd door de politiek en de media. Met name de publieke omroep en de
grote landelijke kranten zitten nog in een eigen bubbel. Een klein rapport
waarin tien gevallen van islamofobie in Rotterdam worden gemeld, komt - bam! -
groot bij de NOS. Henk en Ingrid lezen dat en denken: onze dochter kan hier
nooit rustig over straat, maar dat zien we nooit op het Journaal.

'Veel mensen noemen mij rechts, maar in wezen ben ik behoorlijk
sociaal-democratisch. Ik ben niet per se tegen uitkeringen en enige
staatsbemoeienis op economisch niveau. Een antireligieus standpunt, het
beschermen van het vrije woord, is overgeheveld naar het rechter kamp. De enige
die al twaalf jaar lang niet over straat kan vanwege zijn mening is Wilders.'

U wordt ook regelmatig bedreigd, maar lijkt daar vrij onverstoorbaar onder.

'Op school was ik al zo'n onverstoorbaar meisje dat namens de hele klas naar de
leraar ging om te klagen hoe belachelijk het was om drie proefwerken op een dag
te hebben. Tot Theo van Gogh op een steenworp afstand van mijn huis werd
vermoord, was ik zo'n links grachtengordelmeisje. Toen kwam het besef dat er
iets verrot is als mensen worden doodgemaakt om wat ze vinden. Inzake het vrije
woord zal ik nooit enige concessie doen. Als ik beveiligd moet worden of niet
meer over straat kan, zij dat zo. Principes zijn niet goedkoop.'

en

Ik ben niet bang dat iedereen een hoofddoek gaat dragen, maar er wordt geknaagd
aan de vrijheid

Jonge Turken en Marokkanen zijn het met me eens. Zij zeggen: ik heb ook last van
dat tuig in West




Bekijk de oorspronkelijke pagina: ,

LOAD-DATE: 28 May 2016

LANGUAGE: DUTCH; NEDERLANDS

GRAPHIC: Annabel Nanninga
Foto Aurélie Geurts

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              155 of 200 DOCUMENTS



                                 de Volkskrant

                              27 mei 2016 vrijdag

Grieken wantrouwen Griekenland

SECTION: Opinie en Debat; Blz. 22

LENGTH: 217 woorden


Brief van de dag

Afgelopen zondag drukte de Griekse regering in één stemming een set
wetsvoorstellen door het parlement die in totaal 700 pagina's beslaan, 4.000 als
je alle bijlagen meetelt. Ongetwijfeld zal er hier en daar best iets goeds in
staan, maar voor de gewone burgers betekent het voornamelijk nog verdere
belastingverhogingen. Er is werkelijk niemand die kan uitleggen hoe dit de
economie vlot moet trekken. Belastingontduiking zal er enkel door toenemen en
dat was toch al het probleem, niet de hoogte van de tarieven.

Ondertussen bladdert in ziekenhuizen het pleisterwerk van de muren, terwijl
patiënten in roestige bedden liggen. In Athene staat de helft van de bussen
zonder banden in het depot. Schoolkinderen zitten in kale lokalen op stoeltjes
die in Nederland begin jaren tachtig al te oud werden bevonden.

Wat Griekenland nodig heeft, zijn echte veranderingen. Een totale hervorming van
het vastgeroeste overheidsapparaat en de invoering van een sociaal vangnet dat
niet afhankelijk is van de pensioenen van oudere familieleden. Geen politicus
hier die weet hoe daar aan te beginnen. Fijn dat de krant weet te melden dat er
weer vertrouwen in Athene is (Ten eerste, 26 mei). In Griekenland zelf wordt dit
vertrouwen niet gedeeld.

Chris Stemerdink, Athene




Bekijk de oorspronkelijke pagina:

LOAD-DATE: 26 May 2016

LANGUAGE: DUTCH; NEDERLANDS

GRAPHIC: De Griekse minister van Financiën Tsakalotos (midden) en
Eurogroepvoorzitter Dijsselbloem.
Foto EPA

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              156 of 200 DOCUMENTS



                                 de Volkskrant

                              27 mei 2016 vrijdag

Voetvolk wil ook de groene wijk in

BYLINE: VAN ONZE CORRESPONDENTE ANA VAN ES

SECTION: Ten Eerste; Blz. 13

LENGTH: 963 woorden


Reportage Groene Zone, Bagdad


De Groene Zone is de veilige enclave van Bagdad. Prettig wonen achter muren,
zónder bommen, mét fonteinen en zwembadfeestjes. Het gewone volk pikt het niet
langer en wil ook naar binnen.

In de Groene Zone, de verboden stad van Bagdad aan de oevers van de Tigris,
worden de bewoners sinds vier weken aangevallen door het voetvolk uit de Rode
Zone.

'Het kwam als een shock', zegt een van de bewoners, parlementslid Shatha
al-Obosi, op de achterbank van haar gepantserde SUV. De chauffeur laveert langs
de checkpoints, waar trossen prikkeldraad ongewenste burgers moeten weren.
'Alles is anders sinds de demonstranten zijn gekomen.'



Doordeweeks oogt de Groene Zone alsof er niets is voorgevallen. Door lommerrijke
lanen, de fraaiste van Bagdad, verplaatsen de bewoners zich in gepantserde
auto's met zwaailichten. Fonteinen spuiten water, in Irak een zeldzaam plaatje.
In tegenstelling tot elders zijn hier geen bomaanslagen. Dit is een wereld die
gewone Iraakse burgers normaal niet te zien krijgen.

Maar vandaag, op de eerste dag van het Iraakse weekend, vrezen politici een
nieuwe bezetting. De ambassades hebben hun evacuatieplan klaar. De Amerikaanse
president Obama sprak zijn zorgen uit. De Iraakse premier, Haider al-Abadi,
wiens positie wankelt, smeekt zijn bevolking: blijf weg bij de Groene Zone, want
dat houdt onze troepen af van het heroveren van Fallujah.

Elk moment kunnen de demonstranten terugkeren. Een maand geleden kwamen ze voor
het eerst. Duizenden mannen uit de armste volkswijk bestormden de checkpoints.
Afgelopen vrijdag kwamen ze terug. Ze vertrokken pas nadat Iraakse
veiligheidstroepen het vuur openden: vier doden.

De demonstranten eisen het aftreden van de regering, en het uitroeien van
corruptie met 'wortel en tak'. Premier Al-Abadi, voor het Westen een cruciale
bondgenoot in de strijd tegen Islamitische Staat (IS), doet volgens hen te
weinig aan hervormingen. Zij zien de Groene Zone als symbool voor alles wat mis
is met het hedendaagse Irak.

Hebben ze daarin gelijk?

De Groene Zone is een stad op zich: qua oppervlakte tien keer de Amsterdamse
grachtengordel. De Groene Zone is zo groot dat het verkeer in de straten
eromheen om de haverklap vastloopt.

Sinds dictator Saddam Hussein in 2003 is afgezet, is dit het domein van westerse
expats en vooraanstaande Iraakse politici. Zij zijn de happy few, die achter de
metershoge betonnen muren veilig zijn voor de aanslagen en ontvoeringen in de
rest van Bagdad. Voor gewone burgers is de Groene Zone verboden terrein: ze
komen slechts binnen op uitnodiging. Irakezen die hopen een kans te maken,
vormen lange rijen bij checkpoints.

Dit is een ongemakkelijke prijs voor de veiligheid van een handvol mensen, vindt
Al-Obosi, lid van de soennietische Iraakse Islamitische partij. 'Ik hou niet van
deze muren. Waarom beschermen die alleen wat hier binnen is? Wat is er aan
veiligheid voor de mensen in de rest van Bagdad?'

Kijk, wijst ze, het voormalige republikeinse paleis van dictator Saddam Hussein.
De Amerikanen die dit terrein in 2003 na hevige gevechten veroverden, zagen zich
als bevrijders: dit zou het centrum worden van het nieuwe, verlichte Irak. Maar
na de eerste golf van terreur trokken ze zich ijlings terug achter blast walls,
opgetrokken rond Saddams oude paleizen.

De 'Groene Zone', ging het uitdijende fort in militaire kringen heten, als
tegenhanger van de 'Rode Zone': de rest van de stad, een no go area waar niemand
zijn leven zeker is.

Alweer zeven jaar geleden is het bewind over de Groene Zone overgedragen aan
Iraakse troepen. Maar nog steeds staat hier pal aan de Tigris de immense
Amerikaanse ambassade, die met circa 5.000 medewerkers de grootste ter wereld
is.

Ver buiten deze bubbel, in een volkswijk die Stad van Sadr heet, toont
militieveteraan Hassan al-Sudani een filmpje op zijn telefoon van hemzelf en
zijn vrienden in de Groene Zone op 30 april. Ze maakten selfies onder de
triomfboog van Saddam Hussein, vergaapten zich aan dit paradijs zonder
IS-aanslagen, die in hun eigen wijk de afgelopen maand meer dan honderd levens
eisten.

'We namen land terug dat van ons is', lacht Al-Sudani.

Premier Abadi beloofde zijn ministers te vervangen door een regering van
'technocraten'. Maar dat stuit op verzet, want zijn huidige bestuurders willen
hun huis in de Groene Zone en andere privileges niet opgeven.

'Hervormingen zijn nodig', verzucht Al-Obosi in een restaurant waar de meeste
van haar landgenoten niet mogen komen. 'Maar het moet geleidelijk gaan, anders
maak je alle bestaande structuur kapot.' Waarom stagneren zelfs beloofde
hervormingen? Ze lacht schamper. 'Nou, dat is duidelijk. Een regering van
technocraten zou een einde betekenen aan de corruptie. Dat stuit op verzet van
de ministers.'

Dus is het wachten op een nieuwe bezetting van de verboden stad. Waar Iraakse
politici vrij zijn om de Groene Zone te verlaten, zitten westerse diplomaten en
expats hier min of meer opgesloten. Irak geldt voor hen als zo onveilig dat ze
slechts naar buiten mogen met uitgebreide bewaking. Sommigen zien alleen een
glimp van het echte Irak onderweg van en naar het vliegveld.

Maar 's avonds is de Groene Zone van hen.

Vast ritueel zijn 'pool parties' in ambassades. Onlangs was deze krant te gast
op zo'n feestje: diplomaten, hulpverleners en journalisten duwden elkaar onder
water met behulp van een levensgrote opblaasorka. Een ambassademedewerker werd
gekleed in het diepe gegooid. Iemand wierp de vraag op: hoe lang zal dit in Irak
nog bestaan?

Uiteindelijk beslissen ze in de Rode Zone wat er zal gebeuren met de Groene Zone
en Irak. Als de demonstranten massaal terugkomen, kan de regering niet anders
dan aftreden, zegt Al-Obosi. 'Maar dan zeg je tegen IS: val Bagdad maar binnen.'




Bekijk de oorspronkelijke pagina: ,

LOAD-DATE: 26 May 2016

LANGUAGE: DUTCH; NEDERLANDS

GRAPHIC: Zwembad van de Amerikaanse ambassade in de Groene Zone van Bagdad (foto
links). Op 30 april bestormden Iraakse burgers de muren van de enclave (foto
rechts).
Foto's Reuters
Foto Reuters

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              157 of 200 DOCUMENTS



                                 de Volkskrant

                              23 mei 2016 maandag

Hoogspanning in gespleten land

BYLINE: DOOR ARIE ELSHOUT IN WENEN

SECTION: Ten Eerste; Blz. 1

LENGTH: 706 woorden


Hoogspanning in de strijd om de Hofburg. De poort die toegang geeft tot het
bolwerk van de macht in Oostenrijk, dreigt te bezwijken door de stormram van de
rechts-populistische FPÖ. Al het hout-, hang- en sluitwerk kraakt en piept. Haar
kandidaat Norbert Hofer stond zondag op gelijke hoogte met de Groenen-econoom
Alexander Van der Bellen. Allebei hadden ze 50 procent van de in stemlokalen
uitgebrachte stemmen. De stemmen per post zullen vandaag de doorslag moeten
geven in een duel dat in de buurlanden met argusogen wordt gevolgd.



Als Hofer wint, zal het voor het eerst zijn in het naoorlogse Europa dat een
uiterst rechts politicus tot staatshoofd wordt gekozen. Volgens een prognose van
de ORF-televisie, waarin de stemmen per post zijn meegerekend, kan het nog alle
kanten op. Ruim 880 duizend mensen hebben hun stem via de post uitgebracht,
oftewel 14 procent van de kiezers: een record. De telling duurt waarschijnlijk
een dag, waarna vanavond de einduitslag wordt verwacht.

Ook als die uiteindelijk toch een overwinning voor Van der Bellen oplevert,
blijft het een feit dat in een lidstaat van de Europese Unie een rechtse
populist bijna de helft van het electoraat voor zich heeft weten te winnen. De
opkomst was hoog: 71,8 procent. Het toont een kracht die de gevestigde politiek
te denken moet geven. In Oostenrijk, maar ook in de rest van Europa.

Op zijn laatste verkiezingsbijeenkomst zei Hofer vrijdag op te komen voor
'degenen die zich vergeten voelen'. Hij doelde daarmee op Oostenrijkers uit de
lagere inkomensklassen die vinden dat de gevestigde politici en elite niet
luisteren naar hun zorgen over immigratie, vluchtelingen en het verlies van
banen, huizen en de eigen cultuur. Hij had het over 'honderdduizenden', maar
zondag had hij al 2,2 miljoen kiezers achter zich die zich kennelijk in deze
boodschap herkennen.

De krant Die Presse bracht het dit weekeinde in kaart op grond van een eigen
sociologisch onderzoek. Het ging bij deze presidentsverkiezingen om hoog- versus
laagopgeleid, het establishment versus het gewone volk, jong versus oud, stad
versus platteland, maar dan wel de stad minus de volkswijken. Bijna alle
vooraanstaande Oostenrijkers steunden Van der Bellen. 'Prominenten die zich voor
Hofer uitspraken, moest men met een loep zoeken', schrijft de krant, die spreekt
van 'het gespleten land'.

De verschillen in Wenen zijn groot. In de zogeheten bobo-wijken (bobo staat hier
voor bourgeois-bohème) zitten de hipsters aan de oevers van het Donau-kanaal in
de zon. Met voor zich glazen met een aanlokkelijk twinkelend rood drankje: het
Italiaanse aperitief Aperol, vermengd met witte wijn en bubbeltjeswater, plus
een schijfje citroen. In de volkswijken Simmering en Favoriten hangt de vette
lucht van worst, kebab en ander fastfood. De huid van de mensen is vaak pukkelig
en grauw, hun gedrag rauw. Ze bezitten niks, hebben niet veel, maar wel een stem
en die gebruiken ze nu om te protesteren.

Balkanroute

Het is niet een exclusief Oostenrijks verschijnsel. Ook in andere Europese
landen zijn er spanningen in de bevolking, bestaat er ongelijkheid en rukt het
rechtse populisme op. Normaal gesproken ligt geen Europeaan wakker van
Oostenrijkse presidentverkiezingen, dit keer melden zich zo'n driehonderd
buitenlandse journalisten in het mediacentrum van de Hofburg, het voormalige
Habsburgse keizerlijk paleis, waarin zich ook de werkvertrekken van de president
bevinden.

Oostenrijk is het weermannetje van Europa geworden. Het begon met het welkom
heten van de vluchtelingen, samen met Angela Merkel. Vervolgens stelde het land
onder druk van de stijging van de FPÖ in de peilingen als eerste EU-staat een
bovengrens in en sloot het de Balkanroute af. Twee weken geleden had het opnieuw
een primeur toen het zijn kanselier zag sneuvelen. Hij was het eerste politieke
slachtoffer in West-Europa van de door de vluchtelingencrisis veroorzaakte
wrijvingen.

Mogelijk wordt aan dit verhaal vandaag een nieuw hoofdstuk toegevoegd. Óf Van
der Bellen wint, en stopt voorlopig de rechts-populistische opmars. Óf Hofer
zegeviert, en Oostenrijk wordt het eerste niet-postcommunistische land dat een
beweging naar uiterst rechts maakt.

pagina 17 Commentaar: populisme scoort




Bekijk de oorspronkelijke pagina:

LOAD-DATE: 22 May 2016

LANGUAGE: DUTCH; NEDERLANDS

GRAPHIC: Groenen-kandidaat Alexander Van der Bellen
Foto EPA
Norbert Hofer (FPÖ).
Foto EPA

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              158 of 200 DOCUMENTS



                                 de Volkskrant

                              17 mei 2016 dinsdag

LINDA.festival, glamour voor gewone vrouwen

BYLINE: DOOR JEROEN VISSER FOTO'S JULIUS SCHRANK

SECTION: Uitgelicht; Blz. 12, 13

LENGTH: 1045 woorden


Wie is eigenlijk de typische Lindavrouw, dit weekeinde volop aanwezig op het
eerste LINDA.festival? Arie Boomsma weet: 'De Linda-vrouw is net iets stouter
dan de gemiddelde huisvrouw.'


'Wat leuk om eindelijk eens te zien voor wie ik het blad maak', zegt Linda de
Mol vanaf het podium, geflankeerd door twee mannelijke modellen die de komende
drie kwartier een banner met 'LINDA. geeft antwoord' omhoog zullen houden.



Tegenover haar staan een paar duizend voornamelijk blonde vrouwen van tussen de
30 en 50 jaar; de Lindavrouwen. Van deze LINDA.-lezeressen weten we dat ze naar
het eerste LINDA.festival zijn gekomen voor artiesten als Ali B. en Miss
Montreal, om te gymmen met Arie (Boomsma), en om iets op te steken in de
workshop Aftrekken. Maar wat weten we verder van de Lindavrouw?

Een deel van het geheim ligt besloten in Linda zelf, die haar vrouwenglossy in
2003 op de markt bracht en nu marktleider is met een verkochte oplage van 230
duizend stuks. Ze staat dit weekeinde zelf twee keer geprogrammeerd op het
hoofdpodium, om antwoord te geven op van tevoren geselecteerde 'prangende
vragen' van lezeressen, zoals wat het geheim is van haar succes ('hard werken,
doen wat je leuk vindt en geen vijanden maken').

De lezeres herkent zichzelf in Linda als ze - gekleed in 'het enige jasje van de
Zara dat me nog paste' - vertelt hoe vervelend het is als het pashokje geen
spiegel heeft en je eigenlijk al weet dat het een misfit is, maar toch naar
buiten moet om te kijken. Of wanneer ze, gevraagd naar haar bucketlist, vertelt
dat ze nog eens een paar maanden in New York zou willen wonen.

Veel bezoekers zien het merk LINDA. als 'niet zo tuttig' en 'recht voor zijn
raap'. 'Het is voor moderne vrouwen', zegt Claudia Wessing (40), een
directiesecretaresse uit Heerhugowaard. Ambitieuze vrouwen met een carrière en
veel verschillende interesses: mode, sport, reizen en cultuur. Vrouwen ook, die
'gedurfde' verhalen waarderen, over huiselijk geweld of borstkanker.

Ook veelgehoord: LINDA. kent 'geen taboes', alles wordt besproken: van vrouwen
die geen beha willen dragen tot de ergernis over winkels die maat 42 al als XL
beschouwen.

'De Lindavrouw is net iets spannender, stouter en ruimdenkender dan de
gemiddelde huisvrouw', zegt presentator, schrijver en sportschooleigenaar Arie
Boomsma, wiens sessies Gymmen met Arie (5 euro) al vóór het festival waren
uitverkocht. 'Het knappe is dat Linda verschillende subgroepen samenbrengt;
zowel de dames uit de provincie als de wat meer assertieve kosmopolieten komen
hier bij mij sporten.'

Veel bezoekers maken zelf de gelijkenis met de huishoudbeurs of, iets minder
erg, de Libelle Zomerweek. 'Die heb ik nu wel gezien', zegt Janneke Wagenaar
(43) uit het Friese Oranjewoud. 'Dit is vernieuwend. Je kunt hier aparte dingen
doen en er zijn leuke, trendy spullen.'

'Het is gewoon een chic festival', constateert Anneke Kooij (51) uit Ilpendam.
Hier zie je geen 'graaiende huishoudbeursvrouwen' die met hun rolkoffertje langs
de standjes struinen om gratis goodies te verzamelen. Hier is niks gratis.
Sterker nog: voor sommige onderdelen, zoals de 'straattaalles' van rapper Nega
of een manicure, betaal je extra.

'De Lindavrouw heeft een inkomen van modaal of hoger. Kijk maar naar de
entreeprijs, aan de kassa betaal je 29,50 euro. Dat is niet voor iedereen
weggelegd', zegt marketing manager Arnoud Meijer (35) van interieurdesigner Pols
Potten.

Buiten bereik

Daarmee vormt ze ook een interessante doelgroep voor de tientallen bedrijven die
op de overdekte LINDA.markt een plaatsje kochten. Zo betaalde Pols Potten 1.800
euro voor een standje van vier meter lang. Meijer: 'De Lindavrouw is wereldwijs
en weet wat er te koop is op het gebied van lifestyle. En ze herkent het
verschil tussen mainstream en design.'

LINDA. speelt in op de behoefte van haar lezeressen door veel aandacht te
schenken aan mode, maar dan wel die in het duurdere segment, in principe nét
buiten het bereik. Niet erg, vinden veel bezoekers. 'We hoeven het ook helemaal
niet te kopen', zegt Mettien van der Werf (49). 'Het is helemaal niet erg om
ergens anders te shoppen om een goedkopere versie te vinden.'

Nogal wat aandacht gaat uit naar het uiterlijk. Veel bezoekers zien er 'mooi en
verzorgd' uit, zegt de 16-jarige Eva Meeuwissen uit Amsterdam, die thuis
LINDA.meiden leest, gericht op tieners van 16, 17 en 18 jaar. Samen met de
12-jarige Julia Kooij heeft ze net haar handen laten doen in de Beauty
Wasstraat, de centrale gang in de overdekte markt. Hier kun je terecht om je
wenkbrauwen te laten epileren, voor een ontspanningsmassage of een vrijblijvend
botoxadvies.

Volgens de directeur van de 'kliniek', Guillermo Orta van het bedrijf Doctors
Inc., is de Lindavrouw over het algemeen positief over gezichtscorrecties, maar
heeft ze vaak wel een zetje nodig. 'Deze vrouwen zouden nooit uit zichzelf naar
een kliniek gaan, maar als ze eenmaal in onze stoel zitten, zijn ze
enthousiast.' Volgens Orta heeft de Lindavrouw daarbij een voorkeur voor een
'natuurlijke look'; gewoon wat kleine correcties hier en daar.

'De Lindavrouw heeft een ruimere blik dan je zou denken bij een festival met
alleen maar dames', zegt Arie Boomsma. 'Dat is ook het knappe van LINDA.: het is
glamour voor de gewone vrouw.'

EIGEN MERK VAN LINDA DE MOL GROEIDE UIT TOT LINDA.IMPERIUM

Presentatrice en actrice Linda de Mol (Gooische vrouwen, Ik hou van Holland)
werkte de afgelopen jaren gestaag aan de bouw van een LINDA.imperium. Het
paradepaard is de LINDA., met de kenmerkende cover waarop De Mol altijd zelf te
zien is.
LINDA. is met een oplage van rond de 230 duizend exemplaren de grootste
vrouwenglossy van Nederland. De formule is uitgebreid met http://lindanieuws.nl
(3,5 miljoen unieke bezoekers per maand), L'HOMO en LINDA.meiden. De laatste
loot aan de boom is LINDA.man, dat eens per jaar moet verschijnen.
Ook richtte Linda het bedrijf LINDA. het bureau op, dat campagnes voor
adverteerders ontwikkelt.
Linda de Mol won met haar uitgaven al verschillende prijzen.
De eerste editie van het LINDA.festival trok afgelopen weekeinde 12 duizend
bezoekers.

Hier zie je geen 'graaiende huishoudbeursvrouwen' die met hun rolkoffertje langs
standjes struinen om gratis goodies te verzamelen. Hier is niks gratis




Bekijk de oorspronkelijke pagina: ,

LOAD-DATE: 16 May 2016

LANGUAGE: DUTCH; NEDERLANDS

GRAPHIC: Al voor het LINDA.festival begon, waren de sessies Gymmen met Arie
uitverkocht. De les wordt gegeven door schrijver, presentator en
sportschooleigenaar Arie Boomsma.
Op de foto met de nieuwste cover van LINDA.
Het geheim van Linda's succes? 'Hard werken, doen wat je leuk vindt, geen
vijanden maken.'
Karaoke in de bar L'HOMO, naar het gelijknamige magazine dat onderdeel is van
LINDA.
In de Beauty Wasstraat kunnen bezoekers terecht voor een massage en botoxadvies.

Lezeressen van LINDA. leren bij in de workshop Aftrekken.
Janneke Wagenaar (43, links) en Mettien van der Werf (49) uit Oranjewoud.
Vlnr: Julia Kooij (12), Eva Meeuwissen (16), Gieta Veersma (57), Anneke Kooij
(51).

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              159 of 200 DOCUMENTS



                                 de Volkskrant

                              14 mei 2016 zaterdag

Amerika is niet meer het lichtend voorbeeld

BYLINE: DOOR MICHAEL PERSSON

SECTION: Vonk; Blz. 2, 3, 4

LENGTH: 2728 woorden


Beloofde land - De teloorgang van het Amerikaanse model


Donald Trump en Bernie Sanders zijn elkaars tegenstrevers, maar op een
opmerkelijk punt zijn ze het eens: de Verenigde Staten staan er belabberd voor.

Het asfalt ziet eruit als afgescheurd karton. De lijnen van de parkeervakken
houden abrupt op bij de rafels; vijftien meter lager zijn nog wat losse eindjes
zichtbaar op een paar stukken wegdek die uit de stortvloed van aarde steken. Een
zanderige auto staat onbereikbaar geparkeerd op het dak van een loods die
bedolven is door de aardverschuiving.



Deze puinhoop was tot vorige week donderdag onderdeel van een viaduct in de
Amerikaanse stad Harrisburg. Het is een oud betonnen bouwsel dat
bedrijfsterreinen en een spoorwegemplacement overbrugt en zo de arme wijk
Allison Hill met het centrum van de stad verbindt. Maar op een gegeven moment
viel er een regendruppel te veel. En zakte het fundament weg.

'Het was zo'n herrie, ik dacht dat dit het einde was', zegt Tasha Arks, die op
een bankje op haar veranda zit. Het huis staat op een vergelijkbare plek als de
ingestorte parkeerplaats, direct naast de brug maar dan aan de overkant van de
straat. De jonge zwarte vrouw kijkt naar de hekken die mensen weg moeten houden
van het gevaar, maar het gevaar is veel groter dan de hekken aangeven. 'Het
einde kan nog steeds komen', mompelt haar vriend Larry Brown. 'Wat daar gebeurd
is kan hier ook gebeuren. De brug is ouder dan wij drieën samen. Op een gegeven
moment stort alles in.'

Dit is modern Amerika. Alleen al in de staat Pennsylvania, waarvan Harrisburg de
hoofdstad is, zijn volgens een recente inventarisatie bijna vijfduizend bruggen
'structureel gebrekkig': ruim één op de vijf. In het hele land zijn er
zeshonderd bezweken, sinds 1989. Bijna zestigduizend bruggen moeten worden
gerepareerd. Samen hebben ze een lengte van New York tot Miami.

En dan heb je ook nog de wegen zelf met hun gaten, scheuren en verkruimelende
bermen, en de spoorlijnen en de vliegvelden en de ondergrondse netwerken van
rioleringen, kabels en waterleidingen die lekken en breken of te klein zijn
geworden. De Amerikaanse vereniging van civiel ingenieurs gaf ze een lelijke
onvoldoende, in een rapport drie jaar geleden. Obama wist vorig jaar voor de
komende vijf jaar 300 miljard dollar los te peuteren bij het Congres, maar
volgens deskundigen is er 3.600 miljard nodig. Alles heeft groot onderhoud
nodig. Groots onderhoud.

Kreupel Amerika

Dit is waar Donald Trump het over heeft als hij zegt dat hij Amerika weer groots
wil maken. Dit is waar hij het over heeft, als hij Amerika 'kreupel' noemt.
'Onze infrastructuur valt uit elkaar', is een van zijn standaarduitspraken op
campagne. 'Als ik uit China kom, of uit Qatar, met die grote glanzende
vliegvelden, schoon en efficiënt, en dan aankom in Amerika, lijkt het alsof ik
in een derdewereldland terechtkom.'

Een presidentskandidaat die Amerika een derdewereldland noemt: het went, maar
het is in naoorlogs Amerika hoogst ongebruikelijk dat een politicus zegt dat het
land het slechter doet dan andere landen. Trumps retoriek is simplistisch, met
zijn verdeling van de wereld in winnaars en verliezers, maar hij zegt wel dat
andere landen het beter voor elkaar hebben dan de Verenigde Staten. Soms door
vals te spelen, zoals China dat zijn wisselkoers kunstmatig laag houdt, maar ook
gewoon doordat ze andere keuzes maken. Betere keuzes.

'Europa en China besteden tot 9 procent van hun nationaal inkomen aan
infrastructuur', schrijft Trump bijvoorbeeld in zijn boek Crippled America
(waarin hij ook Nederland expliciet noemt als land dat het beter doet). 'Wij 2,4
procent.'

Trump is niet de enige die het land afvalt. Bij de Democraten noemt Bernie
Sanders Zweden en Denemarken als lichtende voorbeelden op bijna alle gebieden
die ertoe doen: onderwijs, gezondheidzorg, minimumloon en ouderschapsverlof.
Amerika hobbelt er niet eens zomaar een beetje achteraan, nee, Amerika heeft het
echt niet begrepen, zegt hij. Amerika is het enige land in de westerse wereld
waar je zelf je zorgverzekeringen moet betalen, het enige land waar je 50
duizend dollar per jaar collegegeld betaalt,het enige waar ouders geen vrij
krijgen nadat een baby is geboren. 'Een internationale aanfluiting', dat is wat
Sanders van Amerika vindt.

Journalisten reageerden misprijzend. U wilt van Amerika een Scandinavisch land
maken, constateerde een interviewer eerder dit jaar. Sanders: 'Dat is juist. Dat
is juist. En wat is daar mis mee? Wat is er mis met een betere verdeling van de
rijkdom? Wat is er mis met een sterkere middenklasse, een hoger minimumloon, en
een sterker milieubeleid?'

Amerika is, met andere woorden, het beloofde land niet meer. Trump en Sanders
zeggen het en dat niet alleen: ze zijn er enorm populair mee geworden. Kennelijk
vinden miljoenen Amerikanen hetzelfde. 'De taal van deze campagne is echt
anders', zegt hoogleraar Adam Glickman van Cornell University in Ithaca. 'Trump
en Sanders zeggen dingen waar geen politicus mee zou zijn weggekomen. Ik hoor
niet de normale retoriek van the greatest nation on earth. Kennelijk beginnen
Amerikanen te twijfelen aan het Amerikaanse model.'

Amerika is natuurlijk nog steeds een buitengewoon chauvinistisch land. In veel
staten zweren kinderen op basisscholen aan het begin van de dag een eed van
trouw, met de hand op het hart en het gezicht naar de vlag. Voor aanvang van
sportwedstrijden zingen de toeschouwers het volkslied. Het is geen gewone
nationale trots, het is een geloof in de eigen uitverkorenheid, een
'exceptionalisme' dat te herleiden zou zijn tot de Founding Fathers, de wijze
mannen die aan de wieg van Amerika stonden en die (unieke) kwaliteiten zagen in
de immigranten die het land maakten tot wat het was. Hardwerkende, gelovige,
eerlijke en moreel hoogstaande types die, zo schreven ze in de
Onafhankelijkheidsverklaring, het recht hadden op leven, vrijheid en (uniek!)
het najagen van geluk. Daartoe bedachten ze een (uniek) politiek systeem met
zijn verdeling van machten om te voorkomen dat de Amerikanen zich, met al hun
individuele morele superioriteit, collectief te kwaadaardig zouden organiseren.


Buitenlandse reizigers keken hun ogen uit. Moderne Amerikaanse politici en
politicologen halen graag Alexis de Tocqueville aan, een Franse filosoof die
begin negentiende eeuw in de nieuwe wereld rondreisde en de eerste
Amerika-deskundige aller tijden werd. Hij signaleerde onder meer hun
gemeenschapszin, hun neiging tot vrijwilligerswerk, hun egalitaire streven ('De
rijken voelen zich niet verheven boven het gewone volk; integendeel, ze blijven
met de lagere klasse omgaan, ze luisteren naar hen en ze spreken met hen') en
hun 'welbegrepen eigenbelang': ze offeren zich op voor het collectief omdat ze
weten dat ze er zelf uiteindelijk beter van worden. Aldus De Tocqueville.

Ondanks de vrijheid, of juist door de vrijheid namen Amerikanen hun
verantwoordelijkheid wel, was de gedachte, in dat unieke Amerika.

Teleurstellende scores

Maar kijk waar het exceptionalisme het land heeft gebracht. Onder meer dankzij
een sterke interne markt, goede universiteiten en innovatie - denk Silicon
Valley - staan de VS altijd wel hoog op de ranglijst van het World Economic
Forum. Maar duik iets dieper in de cijfers en we treffen de grootste economie
ter wereld opvallend weinig in de top aan. Infrastructuur: 11de.
Gezondheidszorg: 35ste. Basisonderwijs: 58ste. Corruptie: 32ste. Openbare
instellingen: 30ste. Veiligheid: 60ste. Zelfs op het gebied van concurrentie,
een belangrijke kwaliteit van een kapitalistisch land, eindigt Amerika op een
teleurstellende 18de plek. Klein voorbeeld: kabel-tv is hier door gebrek aan
concurrentie twee tot drie keer zo duur als in Nederland.

En kijk naar de typisch Amerikaanse waarden die De Tocqueville zag. Vertrouwen?
Alles kost geld of gaat via een advocaat. Egalitarisme? De rijken sluiten zich
op in gated communities. Vrijgevigheid? Ja, er wordt veel gegeven, vooral aan
instellingen waarop een naamplaatje kan worden geschroefd. De meeste collectieve
voorzieningen komen er bekaaid vanaf.

Dus als je nu aan buitenlandse bezoekers vraagt wat ze van Amerika vinden, krijg
je een ander verhaal dan tweehonderd jaar geleden. Neem bijvoorbeeld de groep
Nederlandse infrastructuur- en mobiliteitsexperts die vorige maand een
studiereis maakten tussen Washington en New York - mannen die in Nederland wegen
en havens en metrolijnen ontwerpen en aanleggen.

'Het was ontluisterend', zegt Pepijn van Wijmen, directeur van adviesbureau
APPM. 'De draden die in de stations uit de plafonds hangen, de gangetjes
waardoor mensen zich naar de metro moeten wurmen, de wegen en de bruggen... er
is een enorm contrast tussen het vooruitstrevende beeld dat we van Amerika
hebben en de erbarmelijke staat waarin delen van het land verkeren.'

Bert van Eekelen, een andere adviseur, oppert een 'Marshallplan' om de
Amerikanen te redden. 'Kunnen we iets terugdoen voor de hulp van zeventig jaar
geleden. De infrastructuur staat er verschrikkelijk slecht bij. Maar daarnaast
moet er iets veranderen aan het systeem. Het is enorm complex, met heel veel
verschillende partijen. Hoe wordt het gefinancierd, hoe zorg je voor iets meer
lange termijn, hoe beperk je opportunistisch gedrag?'

Van Wijmen: 'Er lijkt onvoldoende waardering en verantwoordelijkheid voor het
grotere geheel. Iedereen optimaliseert de samenleving naar zichzelf. Als je de
publieke zaak chronisch veronachtzaamd en doet alsof belastingen niet nodig zijn
en de overheid evenmin is dit het droeve resultaat. Maar wat me nog het meest
verwondert is dat iedereen het zo lang heeft geaccepteerd.'

Maar juist dat lijkt dit jaar te veranderen, zegt professor Glickman in Ithaca.
'Vrijheid, en vrij ondernemerschap, vormt de kern van ons politieke denken. Een
grotere overheid? Ongehoord. Daar was jarenlang eigenlijk geen politieke
discussie over mogelijk. Het werd dan meteen een culturele discussie, met
apocalyptische vergezichten. Als je daarover begon, als politicus, werd je
weggezet als een saboteur, dan was je geen echte Amerikaan, dan zeiden ze dat je
de Amerikaanse droom om zeep hielp. Maar Bernie Sanders noemt zichzelf nu gewoon
een socialist. En miljoenen kiezers stemmen op hem.'

Dat zelfs de aankomende Republikeinse presidentskandidaat, Donald Trump, een
grotere overheid bepleit is al helemaal ongekend. Maar in Harrisburg, de stad
van het ingestorte bruggenhoofd, vinden ze het de hoogste tijd. 'We moeten echt
beginnen die wegen te repareren', zegt Dennis Shreve, directeur van de Colonial
Country Club, zo'n restaurant als uitvalsbasis voor een potje golf of tennis,
met een zachte vloerbedekking en Frank Sinatra uit de luidsprekers. Dit is de
plek waar de lokale elite haar tijd verdrijft. 'Ik denk dat dit land welvarend
genoeg is om orde op zaken te krijgen. Maar dat is de hoogste tijd. En het zijn
niet alleen de wegen.'

Hij wendt zich tot de tuin- en klusjesman van de club. 'Hé, Brian, wist jij dat
wij het zestiende land in de wereld zijn, op militair gebied? Hoorde ik
vanochtend op Fox. Dat kan toch niet. Wat is er gebeurd met dit land?'

Brian Kinney, een oud-marinier, zucht eens diep. Hij heeft verteld over zijn
dochter van in de 20, die volgens hem net als haar hele generatie niet wil
werken, en denkt dat alles vanzelf komt. 'Ik ben doodziek en doodmoe van dit
land. We zijn onze ruggegraat kwijt. In 1941 dachten ze ook dat ze aan een klein
leger genoeg hadden. Hebben we straks weer een Pearl Harbor nodig voordat we ons
leger weer opbouwen? We hebben een groot glanzend leger nodig zodat we het niet
hoeven te gebruiken.'

Geen interventies

Daarmee zit Kinney helemaal op de lijn van Trump. Die wil wel militaire
spierballen, maar ze zo min mogelijk gebruiken. In zijn buitenlandtoespraak van
twee weken geleden zei Trump dat hij alleen nog militair zou ingrijpen als er
Amerikaanse belangen in het geding zijn. Wat die belangen precies zijn, is
natuurlijk onduidelijk, zoals alles bij Trump enigszins onduidelijk is, maar het
moet een tamelijk directe dreiging zijn voordat een president Trump er een punt
van zou maken. En die belangen zijn in elk geval niet gediend bij onrust en
chaos. Dat betekent dat in principe met elke leider te praten valt. Stabiliteit
is het hoogste goed.

Ook Sanders zal niet snel militair ingrijpen. Hij was tegen de interventies in
Afghanistan en Irak, en ziet militaire actie als laatste redmiddel. De
consequentie die hij daaruit trekt is tegengesteld aan die van Trump: de
defensiebegroting moet niet omhoog, maar juist omlaag. 'Zeker in een tijd waarin
het land wordt geplaagd door binnenlandse kwesties'.

Zo nemen beide kandidaten op hun eigen manier afstand van een andere belangrijk
aspect van het exceptionalisme: het idee dat andere landen gebaat zijn bij het
Amerikaanse model. De buitenlandse politiek ging de afgelopen decennia gepaard
met dit nationalistische idealisme, hoe verwrongen ook. Ronald Reagan, Bill
Clinton en de beide George Bushes propageerden echt het idee dat ze de wereld
moesten modelleren naar Amerikaanse snit. Maar Sanders en Trump hoeven niet zo
nodig. Ze hebben de buitenlandse twijfel die begonnen is bij Obama omgezet in
een overtuiging: wie zijn wij om de rest van de wereld de les te lezen?

Als kersverse president relativeerde Obama de uniciteit van Amerika. 'Ja, ik
geloof in exceptionalisme, net als de Britten in Brits exceptionalisme geloven
en de Grieken in Grieks exceptionalisme.' Obama toonde zich een echte
cultuurrelativist: iedereen was even speciaal, in zijn eigen ogen.

Later trok hij bij. In een toespraak voor de militaire academie in West Point
zei Obama dat hij met elke vezel van zijn lichaam in Amerika's uitzonderlijkheid
geloofde. Maar nooit zou hij het vertalen naar de havikachtige houding van zijn
voorganger en diens neo-conservatieve vrienden, Donald Rumsfeld en Dick Cheney,
die graag de Amerikaanse cultuur verspreidden in woestijnlanden in het
Midden-Oosten - inclusief de grijpgrage cultuur van Halliburton, het bedrijf van
Cheney dat tientallen miljarden verdiende aan opdrachten in de bezette gebieden.
Obama zou zijn opdracht veel diplomatieker vertalen: in die zin was hij
misschien wel een wegbereider van Trump, die ook met iedereen deals zegt te
kunnen sluiten (maar wel veel betere).

Uitgevonden traditie

En misschien is het wel niet zo bijzonder dat Amerika zichzelf wat gewoner gaat
vinden. Want het exceptionalisme is geen tweehonderd oud begrip dat altijd in
Amerika heeft bestaan, maar een uitgevonden traditie om het triomfantelijke
gevoel aan het einde van de Koude Oorlog een verhaal te geven.

De eerste die het gebruikte was Jozef Stalin, die Amerika in 1927 irritant
'exceptioneel' vond omdat er geen arbeiderspartij was die als vehikel voor het
communisme kon dienen. Het dook pas in 1980 op in zijn betekenis van
uitzonderlijke superioriteit en werd in de decennia daarna vooral door
Republikeinse voormannen als Newt Gingrich gebruikt als intellectueel
uitgangspunt voor Amerikaanse conservatieve politiek. De Tocqueville werd er met
de haren bijgesleept, maar bleek met terugwerkende kracht een goede
rechtvaardiging te bieden voor het Amerikaanse geloof in eigen kunnen. En ook
voor de arrogantie om zich niet aan internationale wetten en regels te hoeven
houden.

'Het exceptionalisme is lange tijd helemaal geen leidend begrip is geweest',
zegt de Princeton-historicus Daniel Rodgers. 'In de negentiende eeuw en de
periode voor de Tweede Wereldoorlog keek Amerika heel vaak juist wel naar andere
landen als voorbeeld. Het is een vorm van bescheidenheid die het land veel heeft
gebracht.'

Sanders en Trump mogen dan het politieke establishment ondergraven, inclusief de
ideologische dogma's waar dat establishment zich dik een generatie lang aan
overgaf, het zijn net zo goed 'echte Amerikanen'.

Als ik uit China kom of uit Qatar, en dan land in Amerika, lijkt het alsof ik in
een derdewereldland terechtkom (Donald Trump,  wordt waarschijnlijk de
Republikeinse presidentskandidaat)

Zweden en Denemarken doen het goed op bijna alle gebieden die ertoe doen;
Amerika is een aanfluiting (Bernie Sanders, wil presidentskandidaat voor de
Democraten worden)

Een grotere overheid? Als je daarover begon, zeiden ze dat je de Amerikaanse
droom om zeep hielp. Nu noemt Sanders zich gewoon een socialist (Adam Glickman,
hoogleraar aan Cornell University)




Bekijk de oorspronkelijke pagina: , , ,

LOAD-DATE: 13 May 2016

LANGUAGE: DUTCH; NEDERLANDS

GRAPHIC: Foto's Hollandse Hoogte
Donald Trump en Bernie Sanders
Hollandse Hoogte / bewerking de Volkskrant

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              160 of 200 DOCUMENTS



                                 de Volkskrant

                              14 mei 2016 zaterdag

Dromen in een stad in oorlog

BYLINE: ANA VAN ES

SECTION: Ten Eerste; Blz. 12, 13

LENGTH: 1906 woorden


Bagdad


Dertien jaar na het verjagen van Saddam Hussein lijken inwoners van Bagdad zich
te hebben neergelegd bij de constante dreiging van geweld. Zelfs van de 100
doden van deze week schrikt men nauwelijks. Wat blijft zijn de dromen, blijkt
tijdens een rondgang door de stad.

Hoog boven de Iraakse hoofdstad Bagdad zitten een moeder en een dochter op een
balkon. Om te overleven in deze stad, moet je soms afstand nemen, vertelt de
moeder, Jihan Amer (45), met roodgestifte lippen onder een fleurige hoofddoek
nippend aan haar thee. 'Hierboven is kalmte.'



Beneden strekt de chaos van Bagdad anno 2016 zich uit. Toeterende auto's, gele
taxi's en jongemannen in poloshirts die zich met hun meisjes aan de arm een weg
banen langs het grijze staketsel van een gigantische moskee, één van de
blikvangers in de stad. De moskee, door omwonenden de 'Grote Saddam Moskee'
genoemd, is nooit afgebouwd na de val van dictator Saddam Hussein.

Hoe gaat het nu in Bagdad? Jihan Amer, die lerares is op een middelbare school,
maakt een gebaar met haar handen: als een achtbaan. 'Alles gebeurt hier
onverwacht.' Dat Islamitische Staat (IS) zich vlakbij zou ingraven, dat had
niemand voorzien. Dat nu ineens de regering van premier Haider Al Abadi dreigt
te vallen, al evenmin.

De dochter, Hajer van 16 jaar, laat haar schouderlange haar wapperen in de wind.
Haar toekomst? Eerst studeren en daarna weg. 'Ik vertrek uit Irak.'

Bagdad is, 13 jaar na het verjagen van Saddam Hussein, een stad als een
kruithuis. Elk moment kan hier een nieuwe explosie brengen. De Iraakse hoofdstad
werd deze week getroffen door de dodelijkste aanslagen van dit jaar: rond de
honderd doden bij drie bommen in een dag, opgeëist door de soennitische
terreurbeweging IS.

Maar bijna niemand schrikt daar nog echt van. Na de jarenlange nachtmerrie die
het leven in Bagdad is, koesteren de inwoners hun dromen. Van een klapper op de
hoofddoekjesmarkt of juist een bestaan als werkende vrouw. Van de revolutie van
de 'Mandela' uit de sjiitische volkswijk, van een vlucht naar het buitenland of
de wederopstanding van Saddam.

Bagdad is, 13 jaar na de Amerikaanse inval, ook een kruispunt van botsende
werelden. Rij er over de snelweg en je ziet verkeersborden die wijzen naar
Mosul, de stad 400 kilometer naar het noorden die al twee jaar in handen is van
IS. Het soennitische kalifaat weet stand te houden op slechts een autoritje
afstand van de Iraakse hoofdstad. De multi-religieuze regering van premier Al
Abadi werkt intussen achter betonnen muren in de zwaarbeveiligde Groene Zone.
Verscholen voor de gewone man is het bestuur corrupt en heeft het grote
schulden.

Op het Bevrijdingsplein van Bagdad klinkt elke vrijdag de roep om het aftreden
van de regering, aangevoerd door een sjiitische geestelijke. Voor het Westen is
dat een zwart scenario, want premier Abadi geldt als cruciale bondgenoot in de
strijd tegen IS. Maar eind vorige maand wisten demonstranten uit het allerarmste
deel van de stad de Groene Zone te bezetten. Nieuwe chaos lijkt nabij. Hoe kan
je dan dromen over de toekomst?

Kentekenplaten

Schuif even aan op de gepolitoerde bank van Hussein al-Zia, zakenman in het
noorden van de stad. Hij heeft zijn stadspaleisje onlangs laten bouwen dankzij
de verkoop van hoofddoeken en abaya's, allesbedekkende zwarte gewaden. Dat de
zaken zo goed gaan, komt onder meer door de nieuwe afzetmarkt: Mosul.

Sinds het zeer conservatieve IS daar aan de macht is, mogen vrouwen alleen nog
geheel verpakt over straat. 'Een gewone hoofddoek vinden ze tegenwoordig te
gewaagd', lacht Al-Zia schalks. De zedenpolitie laat alleen nog nikabs toe,
maskers die slechts de ogen vrijlaten.

Al-Zia zou natuurlijk geen zakenman zijn als hij niet op deze vraag zou
inspringen. Dus stuurt hij nu pakketten vol nikabs naar Mosul. 'Ik heb een
tussenpersoon die dat voor me regelt. Dat gaat prima. Ik kan alleen niet op de
zending schrijven dat het bestemd is voor Mosul, want dan wordt het
tegengehouden.'

Het gaat niet eens zo slecht met Bagdad anno 2016, vindt hij. De stad is
veiliger dan enkele jaren geleden, toen er in de Iraakse hoofdstad een heuse
sektarische oorlog woedde en soennieten en sjiieten elkaar dagelijks
uitmoordden. 'De sektarische spanningen zijn verminderd. Er is geen avondklok
meer. Wij kunnen vrij reizen en zakendoen.'

Toch laat Al-Zia, die zelf soenniet is, toe dat zijn medewerkers meedoen aan de
grotendeels sjiitische protesten tegen de regering. Die steelt geld van de
burgers en eerlijke zakenlui als hij, doceert hij. Of er verandering komt, is
natuurlijk niet aan de mensen. 'Dat is alleen aan Allah. Maar als God het wil,
hoop ik dat het lukt.'

'En als God het wil, hoop ik dat mijn man toelaat dat ik straks ga werken,' zegt
zijn vrouw Semaa, die erbij is komen zitten. Na de geboorte van het derde kind
is ze Arabisch gaan studeren aan de universiteit. Nog een jaar, dan studeert ze
af. 'Voor mijn zoons zou een werkende moeder een goed voorbeeld zijn.'

Maar haar man schudt van nee. Zij fluistert: 'Hij draait nog wel bij.'

De volgende dag blaast dicht bij het huis van de nikabhandelaar een IS-terrorist
zich op: zeven doden. Je kunt in een stad als Bagdad maar beter blijven lachen,
zegt Ali Abbas, leidinggevende bij de plaatselijke importeur van Nissan-auto's.
'Ken je de grap met de kentekenplaten? Dat is een zwarte komedie.' Sinds vijf
jaar zit de Iraakse autohandel in zwaar weer omdat de overheid is gestopt met de
uitgifte van kentekenplaten. Zo probeerde de overheid de files en
luchtvervuiling tegen te gaan. 'Maar mensen gingen gewoon een auto kopen in
Koerdistan', zegt Abbas. 'Die reden ze terug naar Bagdad. De Iraakse overheid
liep alleen het belastinggeld mis.'

'Ken je Chomsky?' vraagt de autohandelaar prompt. 'Wij zijn een failed state.
Mensen willen hier weg.' Maar zelf wil hij graag blijven. De regering-Al Abadi
heeft in een knieval aan het volk namelijk onlangs het verbod op nieuwe
kentekenplaten beëindigd. 'Zo laten ze de burger zien dat er geluisterd wordt
naar hun protesten.'

De problemen, zegt hij, overstijgen de regering in Bagdad. 'Wij hebben olie,
cultuur, etnische verscheidenheid. We zouden welvarend moeten zijn. Maar ergens
op een ander niveau wordt een besluit genomen dat Irak niet vooruit mag.' Waar?
Abbas lacht. Geestige vraag. 'In de VS natuurlijk.'

Story of sex

In Bagdad komt de middenklasse uitblazen op de eeuwenoude boekenmarkt in de
Mutanabbi-straat, vernoemd naar de dichter van 1001 Nacht. Negen jaar geleden,
op het hoogtepunt van de sektarische twisten, ontplofte hier een autobom: 26
doden, de souks verwoest. Nu liggen titels als Bad dreams, a true story of sex,
money and murder hier weer pal naast islamitische geschriften, alsof er nooit
iets is gebeurd.

In het beroemde theehuis in de straat trekken de zussen Faisal en Mina al Obedi
zich terug van de chaos buiten. Dit oude gebouw doet denken aan een Bagdad dat
allang niet meer bestaat, verzucht Faisal. 'Dit is een plek waar je naartoe gaat
als je iets leuks wilt zien.'

Ze maakt zich het meest zorgen om de jeugd. Neem haar dochter, 22 jaar,
afgestudeerd als twee na beste van haar klas, maar geen werk. Een hele generatie
dreigt thuis te belanden. 'Deze jonge mensen verdienen geen geld. Je moet
tegenwoordig zelfs betalen om voor de overheid te mogen werken.'

Over IS maakt ze zich dan weer niet druk. Theeschenker Hassan Fouad Hassan legt
uit waarom je de terreurbeweging die om de haverklap aanslagen pleegt in Bagdad,
niet te groot moet maken. 'Het is als een film, bedoeld om de mensen bang en
rustig te houden.'

Maar in een restaurant elders in Bagdad, in een van de laatste wijken waar
soennieten, sjiieten en christenen nog gewoon naast elkaar wonen, ziet Ahmed al
Abyiad, een invloedrijk politiek adviseur, het nieuws op zijn telefoon:
bomaanslag bij een kazerne, de vierde explosie deze week. 'Het is zover, IS
staat weer in de stad.'

Als jonge ingenieur moest Abyiad in 1992 vluchten voor Saddam Hussein. Hij was
actief in het politieke verzet en stond op de dodenlijst. 24 van zijn
familieleden zijn geëxecuteerd. Zelf leefde hij ruim tien jaar in ballingschap.
'Maar ik heb me vergist in Saddam', zegt Abyiad. 'Hij was juist goed voor Irak.
Het zou beter zijn als hij nog leefde.'

Want sinds Saddam weg is, gaat het mis in Bagdad. Hij somt de problemen op: de
staatsschuld rijst de pan uit, Iran bespeelt de sjiitische politieke partijen,
de regering is zwak, het politieke systeem - dat moet voorkomen dat een
religieuze sekte de andere overheerst - werkt corruptie in de hand. Oost-Bagdad
is feitelijk in handen van milities. 'Irak is echt een failing state.' Soms
droomt hij dat de oude bezetters, de Amerikanen terugkomen, en het land onder
controle brengen.

Nu zijn daar de protesten in de armste wijk van Bagdad, de Stad van Sadr. Het
fascineert hem. 'Daar is geen werk, geen geld. Het is een revolutie van arme
mensen.'

Che Guevara

Diep in de Stad van Sadr straalt Fauzi Radi (55), een man in een traditioneel
lang gewaad, als hij vertelt over zijn buurt. Dit is de armste wijk van Bagdad.
Ooit heette het de Stad van Saddam, maar na de val van de dictator is er een
nieuwe beschermheer gekomen: Moqtada al Sadr, een in de ogen van de rest van de
wereld omstreden sjiitische geestelijke. Zijn poster siert de gevels.

In de Stad van Sadr, kortweg 'de stad' voor de bewoners, zijn de huizen klein en
grauw. Op straat verraadt de geur dat de riolering het niet overal doet. Niet de
Iraakse overheid, maar een militieleger heeft hier de macht. 'Alles wat hier in
Irak gebeurt, komt nu hier vandaan, uit onze stad, de Stad van Sadr', zegt Radi.


Hij heeft een winkeltje op de markt waar woensdag een bom ontplofte: de grootste
aanslag in Irak van dit jaar. Zijn moeder ligt thuis bij te komen van haar
verwondingen. Ze stelt zich voor als 'de moeder van Fauzi', zoals dat hier
gebruikelijk is. Vrouwen komen hier alleen hun huis uit gehuld in een zwarte
abaya. In sommige families verschuilen ze zich in het achterhuis zodra er bezoek
komt.

Moqtada al Sadr, dat is een vrijheidsstrijder, zeggen Radi en zijn maten, een
'Che Guevara', een 'Mandela' voor Irak. Het verzet tegen de regering heeft hij
voorbereid door eerst de meningen te peilen 'als een octopus'. Ze kennen hem
trouwens vooral van televisie, want Al Sadr vertoont zich nooit in zijn eigen
stad.

Sinds hun idool begin dit jaar op televisie opriep tot protest tegen de
regering, demonstreert Fauzi Radi elke vrijdag met zijn buurtgenoten in het
centrum. Glunderend vertelt hij over de bezetting van de Groene Zone. 'Het leger
en de politie zijn met ons, dus we knipten gewoon het hek door. Irak is een rijk
land en een oud land, maar nu controleert de overheid al het geld.'

Dat geld is nodig voor de toekomst van onze kinderen, legt zijn broer Fadr (50)
uit. Ook hij werkt op de markt, die nu zwartgeblakerd is. Zijn oudste zoons
moeten al meehelpen, terwijl hij liever zou zien dat ze konden doorleren.

Wat niet tot zijn dromen behoort: ook zijn dochter van 12 jaar naar school laten
gaan. Dat is te gevaarlijk. Niet vanwege de kans op aanslagen, maar omdat er op
zo'n school ook jongens rondlopen. 'De moraal verandert. Hoofddoeken zakken soms
af.'

Het zou beter zijn als Saddam Hussein nog leefde (Ahmed al Abyiad, politiek
analist)

Mensen willen hier weg. Ik niet, ik wil blijven (Ali Abbas, autohandelaar)

Dit is een plek waar je naartoe gaat als je iets leuks wilt zien (Faisal, moeder
van een dochter van 22)




Bekijk de oorspronkelijke pagina: ,

LOAD-DATE: 13 May 2016

LANGUAGE: DUTCH; NEDERLANDS

GRAPHIC: De zussen Faisal (links) en Mina al Obedi in theehuis Shahbandar, aan
de Mutanabbi-straat.
Foto Yadgar Jalal / Metrography
Ali Abbas, leidinggevende in de Nissan-garage in Irak, in zijn kantoor.
Foto Yadgar Jalal / Metrography
Politiek analist Ahmed al Abyiad in een restaurant in Bagdad.
Foto Yadgar Jalal / Metrography

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              161 of 200 DOCUMENTS



                                 de Volkskrant

                              13 mei 2016 vrijdag

Jodie Foster terug in Cannes met slimme thriller

BYLINE: BOR BEEKMAN

SECTION: V Opening; Blz. 3

LENGTH: 706 woorden


Vandaag - HET NIEUWS VAN VRIJDAG 13 MEI


De eerste dagen beweegt Cannes zich tussen uitersten: gelikte Hollywoodtitels
vol sterren én competitiefilms die de kijker eerst verwarren en dan belonen.

Jodie Foster was 12 jaar toen ze voor het eerst het festival aandeed. 'Het was
wel anders toen. Chaotischer, herinner ik me. Overal fotografen en nog geen
barricades, zeg maar. Er was nog geen festivalpaleis. En we wonnen de Palme
d'or. That was nice!'



Nu, veertig jaar na haar rol in Martin Scorsese's Taxi Driver, is Foster (53)
terug in Cannes, als regisseur van Money Monster. Ze oogt monter, als altijd.
'Een grote eer, want dit is dé plek voor auteursfilms. Voor Pedro Almódovar en
Jim Jarmusch, regisseurs die ik zeer bewonder.' Dat ze zelf geen auteursfilm
meebracht en anders dan genoemde auteurs ook niet meedingt naar de Palm, vindt
ze geen bezwaar: 'Dit is een thriller, een genrefilm. Maar wel een intelligente.
Met inhoud.'

In Money Monster, gisteren wereldwijd uitgebracht in de bioscoop en gelijktijdig
in première te Cannes, wordt een populair en weinig serieus beursprogramma
gegijzeld door een eenvoudige, met bom en pistool bewapende jongen die al zijn
geld verloor op de beurs, nadat hij de adviezen had opgevolgd van de ijdele
presentator.

George Clooney (55), die deze rol speelt, wijst de journalisten op de
persconferentie op de mediakritiek. 'Money Monster gaat in op het vermengen van
nieuws en entertainment - een groot probleem. We zijn eraan gewend geraakt dat
een of andere schmuck op tv zegt wat je met je geld moet doen.'

Iemand vraagt of Money Monster waarschuwt voor een wereld waarin ene Donald
Trump president is. 'Laten we het simpel houden', zegt Clooney, 'er kómt geen
president Trump. Dat gaat niet gebeuren, omdat we ons niet door angst laten
leiden. We worden niet bang voor moslims, of immigranten, of vrouwen. Trump is
het gevolg, in veel opzichten, van nieuwsprogramma's die niet vragen of
doorvragen.'

Cannes toont zich nu alweer in de bekende spreidstand: gelikte
Hollywoodproducties vol sterren, zodat de rode loper vol is en de fotografen
flitsen, en tegelijkertijd de Palmcompetitie met uiterst grillige auteurscinema.
Zoals Rester vertical van de Fransman Alain Guiraudie (van het homobosmysterie
L'inconnu du lac), die de kijker trakteert op een bevalling in close-up en anale
seks. Plus het met meer applaus ontvangen drama van Cristi Puiu, de Roemeen die
vijftien jaar geleden de opleving van de Roemeense cinema inzette met The Death
of Mr Lazarescu. In Sieranevada filmt Puiu drie uur lang midden tussen een
wijdvertakte, ruziënde en rouwende Roemeense familie. Een uitputtende ervaring,
vol krachtige en humoristische scènes.

---

Recensie

Money Monster (***)

Thriller. Regie Jodie Foster. Met George Clooney, Julia Roberts, Jack O'Connell,
Dominic West. 98 min, in 73 zalen.

De eerste thriller van actrice-regisseur Jodie Foster is bekwaam opgetuigd.
Money Monster verzuimt evenwel als een écht goede actuele thriller door te
bijten.

Lee Gates is verwaand, oppervlakkig en lui, en hij is de presentator van het
populaire beurs-tv-programma Money Monster. Een show vol quasihippe
hiphopmuziek, cartooneske geluidseffecten en malle dansjes van de gastheer, die
zichzelf presenteert als swingende beursgoeroe voor de gewone man.

Wandelt er ineens zo'n gewone, na een minder fortuinlijk beleggingsadvies
geruïneerde man de televisieset op, voorzien van pistool en bomvest, dat hij
omhangt bij de presentator. Hij eist antwoord: waarom is zijn investering ineens
niks meer waard? Nu hangt alles af van de vrouw achter de schermen,de
opnameleider en multitasker (Julia Roberts), die via een oortje communiceert met
Gates en de live-opnamen voortzet.

Jodie Foster tuigt haar eerste thriller bekwaam op. De studio fungeert als
snelkookpan: spannend, soms ook onverwacht grappig. Met een grimassende George
Clooney als tv-kwal die rap aan kleur verliest zodra hij dan toch, in
sneltreinvaart, een beter mens moet worden. Ook de gegijzelde show ondergaat
zo'n transitie: van entertainment tot onderzoeksjournalistiek, resulterend in
een weinig geloofwaardig en moralistisch eindspel.

De formulethriller Money Monster speelt in op de actualiteit, maar bijt niet
door.




Bekijk de oorspronkelijke pagina:

LOAD-DATE: 12 May 2016

LANGUAGE: DUTCH; NEDERLANDS

GRAPHIC: George Clooney, Jodie Foster en Julia Roberts in Cannes voor de film
Money Monster.
Foto AP

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              162 of 200 DOCUMENTS



                                 de Volkskrant

                              13 mei 2016 vrijdag

Geachte redactie

SECTION: Opinie en Debat; Blz. 22

LENGTH: 793 woorden


Homo's en het Songfestival


Het verrukkelijke nichtenbabbelstuk van Haroon Ali over de populariteit van het
Eurovisiesongfestival (V, 12 mei) heeft bij ons thuis tijdens het punniken de
emoties hoog doen oplaaien. Allereerst dachten we natuurlijk: als die Haroon net
zo'n lekker ding is als de manier waarop hij gewichtig over iets onbelangrijks
kletst, mag hij fijn bij ons komen stofzuigen en de vloeren dweilen met alleen
een schortje vóór, want we beginnen intussen oud te worden (71 en 64) en hebben
graag meedogenloze jongemannen om ons heen die ons het zware werk uit handen
nemen. Nu, hij mag dus solliciteren als het werk bij de krant hem niet genoeg
oplevert.



Maar nu zijn babbelstuk zelf. Daar gooien we even een valsenichtenreactie
tegenaan.

Homoseksuelen zijn van oudsher oververtegenwoordigd in de dienstverlening,
diplomatie en de showbusiness. Over de eerste twee 'takken van sport' een andere
keer. In de showbizz maken zij meestal furore in grappenmakers- en paljasrollen
(Geer en Goor, André van Duin, Paul de Leeuw é toeti kwanti of hoe schrijf je
dat, het schijnt een operaterm te zijn). De reden daarvoor is heel eenvoudig:
als je erin slaagt om Hetero-Jan met de pet aan het lachen te krijgen, voorkom
je dat hij je in elkaar kan slaan want je ontneemt hem de controle over zijn
agressieve driften, zodat jij tijd hebt om aan hem te ontsnappen. Nichten zitten
dus primair in de showbizz uit lijfsbehoud.

Maar de verklaring voor de populariteit van het Eurovisiesongfestival bij veel
homo's is een stuk eenvoudiger en kan in één samenvattende observatie worden
afgedaan. Zij waarderen het vooral, omdat zij hun homoseksualiteit nog steeds
onvoldoende hebben aanvaard. Zij moeten daarom steeds opnieuw terugvallen op de
paljasserij, het goud en glitter, geschetter, bombast en de muzikale wan-smaak
waarmee zij Hetero-Jan met de pet hebben leren te behagen in plaats van zichzelf
te ontwikkelen tot evenwichtige persoonlijkheden voor wie hun seksuele
geaardheid maar bijzaak is.

Meer is het niet.

André Voskuijl, Wouter van Oorschot, Amsterdam

Gratis kinderopvang?

In de Volkskrant van woensdag (O&D, 11 mei) vraagt Kathalijne Buitenweg waarom
kinderopvang geen publieke voorziening is zoals de basisschool.

Kinderen tussen de 5 en 18 jaar zijn wettelijk verplicht naar school te gaan. De
basisschool kent een onderwijsinspectie die dit controleert. Als de kinderopvang
gratis is, betaalt de overheid voor kinderen die niet worden gebracht. Het is nu
al een publiek geheim dat ouders hun kinderen uren eerder van de voorschool
halen in de middag. Omdat de basisschool eerder uitgaat dan de voorschool. De
overheid betaalt voor uren die niet worden afgenomen. Daarnaast verdwijnen deze
kinderen als doelgroep onder de radar, want de kinderopvang krijgt er geld voor,
maar het kind komt niet.

Als er gratis kinderopvang komt, moet er ook een Kinderopvanginspectie komen die
controleert of het kind er ook daadwerkelijk gebruik van maakt.

Tot slot vraag ik me af waarom we met publiek geld, twee dagen kinderopvang
moeten betalen voor kinderen van ouders die meer verdienen dan een ton per jaar?
Gratis kinderopvang, dom plan. Gewoon ouderbijdrage betalen. Als de ouder ervoor
moet betalen, hecht de ouder er ook waarde aan.

Mirjam Munnecom, Amsterdam directeur Chikuba

Niet alleen gebrek aan veren

Het blijft merkwaardig hoe één zinnetje jarenlang een politieke discussie blijft
beïnvloeden: het afschud- den van de ideologische veren (O&D, 12 mei).

Lezing van de Den Uyl-rede van Kok uit 1995 leert dat Kok ook juist de nadruk
legt op de tegenstelling tussen de liberale visie, die de publieke sector wil
minimaliseren, en de sociaaldemocratische waarin een actieve publieke sector
zich op vele terreinen mag bewegen. Kok noemt dan onderwijs, gezondheidszorg,
sociale zekerheid, economie en kennis.

Het doet recht aan de discussie over de koers van de PvdA dat ook deze
opvattingen van Kok doorklinken en niet steeds uit den treure de nadruk wordt
gelegd op het gebrek aan ideologische veren.

Carel Zuil, Groningen

Vervelende betalingen

De ING beklaagt zich over 'vervelende betalingen' waardoor winst in één kwartaal
uitkomt op 'maar' 842 miljoen (Economie, 11 mei). De ING was een bank die gered
moest worden tijdens de bankencrisis. Wij als burgers hadden toen ook met recht
kunnen klagen over 'vervelende betalingen' die wij deden via de belastingen.

ING moet gewoon opdraaien voor de maatregelen die genomen zijn om te voorkomen
dat de wereld nogmaals in een financiële ramp wordt gestort. Dat is verplicht,
want vrijwillig doen banken er niks aan.

En laten we wel wezen: 3,4 miljard als jaarwinst is toch echt nog niet zo
beroerd. En datzelfde geldt voor de salarissen van de ING-top.

Peter Nierop, Purmerend




Bekijk de oorspronkelijke pagina:

LOAD-DATE: 12 May 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              163 of 200 DOCUMENTS



                                 de Volkskrant

                              11 mei 2016 woensdag

Chinees verleid tot zinloze medische molen

SECTION: Opinie en Debat; Blz. 25

LENGTH: 595 woorden


media in china

In de Chinese pers staan medische wanpraktijken van ziekenhuizen volop in de
spotlights. Dat past precies in het straatje van de overheid, constateert onze
correspondent Marije Vlaskamp.

Opinie & Debat

Ziek? Op zoek naar informatie over een kansrijke behandeling? Klik nooit of te
nimmer op de links van de Chinese zoekmachine Baidu. De kans is groot dat je als
patiënt in handen valt van een geldbelust ziekenhuis.

Wei Zexi (21) leed aan een zeldzame vorm van kanker. Elke keer als de student
online naar redding zocht, voerde Ziekenhuis voor de Gewapende Volkspolitie nr.
2 steevast de zoekresultaten op Baidu aan als onbetwiste autoriteit. De artsen
beloofden dat Wei met een experimentele 'immunotherapie' nog twintig jaar mee
kon. Die therapie besteedde het legerziekenhuis uit aan een privé-kliniek, die
de familie Zexi voor 26 duizend euro leegtrok. Wei is inmiddels overleden.

Dat de medische sector 'licht gereguleerd' is, is het understatement van het
jaar. Wie ziek wordt in China is min of meer aan de goden overgeleverd. Omdat
China geen huisartsensysteem kent, wordt een simpele steenpuist al in het
ziekenhuis verwijderd. Al voor de poort begint het grote uitgeven: daar worden
patiënten benaderd door 'afspraken-regelaars' die voor honderden euro's
'service-kosten' afspraken bij 'de beste' specialisten verkopen. Binnen de muren
zijn nog honderd en één manieren waarop patiënten het geld uit de zak wordt
geklopt. Combineer dit met een traditie waarin sterven zo lang mogelijk wordt
uitgesteld - al kost het een familie zijn gehele vermogen en lijdt de patiënt
ondragelijk, een extra dag leven is dat volgens de Chinese cultuur allemaal
waard.

Omdat in legerziekenhuizen werknemers in dienst van staat en partij worden
behandeld, moet het daar wel goed zitten, denken gewone burgers. Dus die
legerziekenhuizen verdienen vet bij door hun naam te verbinden aan behandelingen
- en daarmee ronkend te adverteren.

Van de Chinese overheid mochten de kranten voluit over dit schandaal schrijven.
Al eerder gaf de staat het leger het bevel zich te concentreren op vechten en
niet op commerciële activiteiten. Vandaar dat de medische wanpraktijken niet van
de voorpagina's waren weg te slaan.

Beijing Times kwam met drie manieren over hoe ziekenhuizen mensen lokken
richting dure, onnodige en soms levensgevaarlijke behandelingen. Gratis medische
check-ups zijn altijd een slecht teken, evenals een korte herstelperiode 'met
speciale medicijnen'. En pas op voor de persoonlijke assistent die met de
tactiek van een tweedehands autoverkoper een zieke door het medische circus
gidst. Nog een paar testjes, voor de zekerheid een MRI en voila: een echte of
vermeende kwaal is ontdekt.

De enige dissonant in de berichtgeving was partijkrant het Volksdagblad, dat
opriep tot 'realisme'. 'De meest redelijke keuze is de orde van de natuur te
respecteren,' aldus het commentaar. Er volgden 250 duizend woeste reacties: hoe
durfde het Volksdagblad!

Inmiddels is Militair Ziekenhuis nr. 2 gesloten. Baidu is door de mangel
gehaald. Haar verdienmodel draait om gesponsorde links, die er niet uitzien als
advertenties. Het is niet voor het eerst dat Baidu in opspraak raakt door de
prominente plaats van gesponsorde links van bedrijven of instellingen die hun
claim to fame niet kunnen waarmaken, maar nu het om leven of dood gaat, zijn
Chinezen woest.

Alleen een aardverschuiving met 34 doden in Fujian onderbrak de rollercoaster
aan medisch nieuws, daarna was het 'incident Wei Zexi' terug op zijn vaste plek
op de voorpagina's.




Bekijk de oorspronkelijke pagina:

LOAD-DATE: 10 May 2016

LANGUAGE: DUTCH; NEDERLANDS

GRAPHIC: Rechtenvrij

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              164 of 200 DOCUMENTS



                                 de Volkskrant

                               9 mei 2016 maandag

Laat superrijken per direct opdraaien voor ecologische crisis

BYLINE: STEPHAN HUIJBOOM IS FILOSOOF.

SECTION: Opinie en Debat; Blz. 18

LENGTH: 918 woorden


Klimaatproblematiek


Wat leven we toch op een prachtige planeet, in een imposant en ontzagwekkend
universum dat me doet duizelen wanneer ik op een heldere nacht naar de sterren
kijk. Die grootsheid doet me beseffen hoe klein en kwetsbaar we zijn. Dat we er
met elkaar iets van moeten maken gedurende onze korte levens op dit minuscule
stipje, en hoe onvervangbaar het klimaat hierbij is.



Helaas blijkt het klimaat al enige tijd fragieler en beïnvloedbaarder te zijn
dan we ooit voor mogelijk hielden. Ruim 97 procent van de klimaatwetenschappers
is het er over eens dat de ongekende uitstoot van broeikasgassen door menselijke
activiteiten tot klimaatopwarming leidt. De zeespiegel stijgt, er ontstaan meer
langdurige droogtes en de mondiale voedselvoorziening wordt door misoogsten
instabieler, waardoor de kans op ontwrichtende voedselrellen en massale
immigratiestromen toeneemt. Het is maar een kleine greep uit de verontrustende
lijst van gevolgen.

Intussen bungelt Nederland onder aan de Europese duurzaamheidslijstjes. Van al
onze verbruikte energie is slechts 5,5 procent afkomstig uit hernieuwbare
bronnen. Alleen Malta en Luxemburg doen het slechter. Het grote publiek blijft
er echter vrij onverschillig onder. Hier liggen diverse oorzaken aan ten
grondslag en het is hoog tijd om het daar eens over te hebben.

Om te beginnen bestaat er een handjevol 'klimaatsceptici', die in het verleden
onverdiend veel media-aandacht op zich hebben weten te vestigen. Zij trekken de
gevestigde wetenschap ten onrechte in twijfel, veelal uit ideologische
overwegingen. Milieukundige Jan Paul van Soest laat in zijn boek De
Twijfelbrigade zien hoe een groep van ongeveer honderd 'klimaatsceptici',
verbonden aan conservatieve Amerikaanse denktanks, behoorlijk wat mist in de
publieke sfeer hebben geproduceerd. Zij worden daarin met tientallen miljoenen
dollars door de fossiele brandstofindustrie gesteund. Hun gefabriceerde onzin
ziet er gelikt uit en bereikt ook Europese landen via 'echokamers'; websites die
de gepolijste kletskoek klakkeloos overnemen. De PVV citeert daar vervolgens
gretig uit, net als sommige conservatieve VVD'ers.

Verder zijn er behoorlijk wat mensen die de klimaatwetenschappelijke consensus
accepteren, maar denken dat een toekomstig technologisch wondermiddel ons zal
redden. Dat is dobbelen met de toekomst. Het blijft hoe dan ook een curieuze
redenering, want we hebben de technologie van de toekomst allang in huis:
windmolens en zonnepanelen. De kwestie is juist dat ongeveer 80 procent van de
huidige fossiele brandstofvoorraden onder de grond moet blijven en dat we al
zéér snel, rond 2050, het liefst veel eerder, volledig op hernieuwbare
energiebronnen moeten zijn overgestapt. We hebben simpelweg geen tijd om te
wachten op een 'eventuele toekomstige redding' die techno-utopisten voorstaan.

Het schouderophalen lijkt ook te maken te hebben met de mythe dat het probleem
vooral veroorzaakt zou worden door de snelle bevolkingsgroei in
ontwikkelingslanden. VN- demografen voorspellen echter dat deze bevolkingsgroei
stagneert, zodat we in de toekomst op een wereldbevolking van in totaal negen
tot tien miljard mensen uitkomen. Veel, maar niet onhoudbaar veel. Het
werkelijke probleem is het consumptiepeil van superrijken en welgestelden in met
name westerse samenlevingen. Stephen Pacala, hoogleraar ecologie en hoofd van
het Princeton Environmental Institute, heeft berekend dat de rijkste 7 procent
van de wereldbevolking verantwoordelijk is voor 50 procent van de mondiale
CO2-uitstoot, terwijl de armste 50 procent slechts verantwoordelijk is voor 7
procent van de uitstoot. Het is dus misleidend om te zeggen dat 'de mensheid' de
boeman is.

Maar hetgeen dat mensen misschien nog wel het meest onverschillig maakt ten
aanzien van het klimaat, is de boodschap die sommige onderdelen van 'groene
politiek' uitademen; namelijk dat we ons niet alleen uit de economische, maar
zelfs uit de ecologische crisis zouden kunnen consumeren. Het eerste lijkt al
nauwelijks te lukken, maar het tweede is hoe dan ook een onrechtvaardige
boodschap, omdat het daadkracht van koopkracht afhankelijk maakt. Niet iedereen
kan zich een elektrische auto en biologisch eten veroorloven. Zo'n verhaal legt
ons collectieve lot in de handen van welgestelde consumenten in plaats van
geëmancipeerde burgers, en wijst intussen vermanend naar minder koopkrachtigen.
Het suggereert bovendien dat de politiek de maatschappij niet fundamenteel hoeft
te veranderen, wat een breder potentieel besef van politieke urgentie
ondermijnt.

Het is onmogelijk om met kleine individuele (koop)gedragsveranderingen binnen
drieënhalf decennium de resterende 94,5 procent van ons energieverbruik te
verduurzamen. Die boodschap leidt af van wat werkelijk moet gebeuren. De
overheid moet per direct ingrijpen. Het openbaar vervoer moet worden
genationaliseerd en gratis worden. We moeten reusachtige nationale
windmolenparken op zee bouwen. Het energiezuinig maken van huizen moet veel meer
gesubsidieerd worden. En het belangrijkste van alles: Jan Modaal betaalt geen
cent. Hij draaide al onterecht op voor de economische crisis. Voor de
ecologische crisis mogen de vervuilende (super)rijken en het grootbedrijf zo
veel mogelijk opdraaien.

We leven nog steeds op een prachtige planeet. Over een paar decennia weten we of
het ons gaat lukken om dat de komende millennia zo te houden.

Groen consumentisme gaat ons niet helpen. Het is hoog tijd dat de overheid
ingrijpende maatregelen neemt.




Bekijk de oorspronkelijke pagina:

LOAD-DATE: 8 May 2016

LANGUAGE: DUTCH; NEDERLANDS

GRAPHIC: STEPHAN HUIJBOOM

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              165 of 200 DOCUMENTS



                                 de Volkskrant

                              7 mei 2016 zaterdag

Opstand van de burger bereikt elite

BYLINE: THOMAS VON DER DUNK

SECTION: Opinie en Debat; Blz. 22

LENGTH: 902 woorden


Volksopstand


De sociale bovenlaag heeft zich afgezonderd en daarmee begon de maatschappelijke
desintegratie.

Spat de Nederlandse samenleving uit elkaar? René Cuperus stelt op 2 mei dat een
samenleving staat of valt met de wil tot samenleven, en dat we nu met een
groeiende onwil daartoe worden geconfronteerd. Moslims versus populisten,
kosmopolieten versus nationalisten, hoger versus lager opgeleiden et cetera. Er
is ook sprake van toenemende fysieke afzondering, waardoor veel mensen geen
boodschap meer hebben aan elkaars noden. Het verschijnsel doet zich in het hele
Westen voor, en resulteert in de implosie van de sociaal-democratische en
christen-democratische partijen, die vanouds 'de boel bijelkaar hielden'.



Cuperus heeft gelijk, maar noemt opvallend genoeg één cruciale groep niet,
terwijl het probleem van maatschappelijke desintegratie met hún zelf-afzondering
begonnen is: de sociaal-economische bovenlaag. Een afzondering van de rest van
de wereld die in Engeland en Amerika al letterlijk tot wereldvreemde gated
communities heeft geleid.

Die bovenlaag heeft de afgelopen kwart eeuw als eerste gedemonstreerd niet meer
met de rest van de bevolking te willen samenleven. Dat blijkt allereerst uit
het, dankzij de Panama Papers opnieuw onder onze aandacht gebrachte, schimmige
systeem van belastingontduiking waarmee zij zich aan een evenredige bijdrage aan
de staatskas onttrekt. Het blijkt tevens uit de door haar afgedwongen fiscale
concurrentie tussen Europese lidstaten, waardoor de belastingafdracht van
multimiljonairs en multinationals sowieso een ridicuul laag niveau heeft
bereikt.

De afbraak van de daarmee 'onbetaalbaar' geworden verzorgingsstaat heet
vervolgens ook omwille van onze internationale concurrentiepositie noodzakelijk
te zijn. Want tegelijk is die bovenlaag erin geslaagd op Europees en nationaal
niveau een economisch beleid te dicteren, dat opnieuw vooral haar eigen
materiële bevoorrechting dient. Daarvan is de rest van de bevolking zich
inmiddels bewust geworden, en dat verklaart het toenemende verzet tegen de
grenzenloze globalisering, zoals zich dat al in het 'nee' bij het
Oekraïnereferendum heeft vertaald, en straks bij het TTIP zal doen. Niet
toevallig is, na decennialang vergeten te zijn, de materiële ongelijkheid plots
weer op de politieke agenda terug. Cruciaal: al die door de beleidselite met het
oog op de globalisering als noodzakelijk en onvermijdelijk gepropageerde
'structurele hervormingen', al die neoliberale deregulerings-, flexibiliserings-
en privatiseringsmaatregelen zijn vooral de top van de maatschappelijke piramide
ten goede gekomen. Het zijn de superrijken, het grote bedrijfsleven en hun
aandeelhouders die ervan hebben geprofiteerd. Aan de forse stijging van het bnp
van de afgelopen vijftien jaar heeft daarentegen de modale burger amper iets
gehad. Die ziet zich als gevolg van datzelfde hervormingsbeleid, met de afbraak
van huur- en ontslagbescherming, een onzeker pensioen en oplopende persoonlijke
zorgkosten juist in zijn bestaanszekerheid bedreigd.

Dit contrast verklaart de electorale opstand die nu in Europa én Amerika tegen
de neoliberale beleidsconsensus woedt. Trump mag als een extremist gelden, maar
in één opzicht is hij het niet: in zijn economische programma. Dat is bijna
klassiek-keynesiaans omdat het in een belangrijke rol voor de staat - van
industriepolitiek tot grote publieke werken - voorziet. In dat opzicht zijn
juist voor 'gematigd' versleten Republikeinen als Jeb Bush en Marco Rubio de
ware extremisten, neoliberale radicalen die slechts één economisch recept
kennen: nog minder overheid en nog lagere belastingen voor de rijken. De daaraan
gepaarde leugen dat zoiets ook de gewone burgers ten goede zou komen, wordt door
het electoraat niet langer geslikt. 'De opstand van de burger bereikt nu ook de
wereldeconomie', zo kopte de NRC 18 april. Dat is juist. En die opstand betreft
vooral de voorrechten die de bovenlaag voor zichzelf heeft gereserveerd. Het
contrast tussen de eigen onzekerheid van veel burgers en de zelfverrijking aan
de top verklaart de woede in eerstgenoemde kring over managers die voor
massa-ontslagen met een bonus worden beloond. En wat de woede vervolgens
versterkt, is het totale onbegrip voor die woede bij diezelfde managers, die hun
eigen bovenmatige weelde als vanzelfsprekend zijn gaan beschouwen, omdat niet de
eigen samenleving, maar hun internationale soortgenoten hun referentiekader zijn
gaan vormen. Dat is de kern van hun zelfafzondering die veel ernstiger is dan
die van alle andere door Cuperus genoemde groepen, omdat die degenen betreft die
wel sterk het beleid bepalen dat vervolgens de hele samenleving treft.

De kredietcrisis van 2008 had de hoop gewekt dat de scheefgegroeide verhoudingen
zouden worden rechtgezet en er een einde zou komen aan de eenzijdige dominantie
van het marktdenken, die zowel de verzorgingsstaat sloopte als die fiscale
ontsnappingsroutes mogelijk had gemaakt. Dat is niet gebeurd. Massale
belastingontduiking vindt nog steeds plaats, ook omdat het wettelijk is
toegestaan - en juist dat is het grote probleem. Wanneer het recht fundamenteel
niet met het rechtsgevoel spoort en aanpassing daaraan door oppermachtige
belanghebbenden wordt getraineerd, leidt dat uiteindelijk tot een volksopstand.
Die zien we dan ook bij de stembus nu.

Trump mag als extremist gelden maar niet in economisch opzicht




Bekijk de oorspronkelijke pagina:

LOAD-DATE: 6 May 2016

LANGUAGE: DUTCH; NEDERLANDS

GRAPHIC: THOMAS VON DER DUNK is cultuurhistoricus.

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              166 of 200 DOCUMENTS



                                 de Volkskrant

                              7 mei 2016 zaterdag

Hoe het establishment zijn eigen monster baarde

BYLINE: DOOR MICHAEL PERSSON

SECTION: Ten Eerste; Blz. 8, 9

LENGTH: 1404 woorden


Analyse opkomst van Trump


Wat hij zegt gaat soms lijnrecht in tegen de Republikeinse orthodoxie. Zijn
gedrag is vaak weinig conservatief. Hoe kon Donald Trump ooit de Republikeinse
presidentskandidaat worden?

Donald Trump is de meest democratische Republikeinse presidentskandidaat in
decennia. Ten eerste vanwege de manier waarop hij de nominatie heeft gewonnen,
en ten tweede vanwege zijn politieke agenda. De keuze voor Trump is de keuze van
het volk, en de beloftes van Trump zijn beloftes aan het volk.

Nog niet eerder in moderne politieke tijden wist een kandidaat zich zo tegen de
heersende opvattingen en alle verwachtingen en gangbare mores in een weg naar de
overwinning te banen. Donald Trump wist met zijn reality-roem en geld en Twitter
een directe band te smeden met zijn kiezers, waardoor hij de instituties kon
passeren die in Amerika altijd noodzakelijk werden geacht om een gooi te doen
naar het presidentschap. En daardoor kon hij, meer dan enig ander, ongefilterd
alles zeggen waarvan hij dacht dat het volk dat wilde horen.



Hij werd niet gecontroleerd door de partij. Hij werd niet gecontroleerd door
geldschieters. Hij werd niet gecontroleerd door de media. Trump lachte ze uit,
beledigde ze, en gebruikte ze om zich tegen af te zetten. Dat was de elite, en
hij was Trump, de troef van het volk.

Ja, de media speelden een belangrijke rol, maar simpelweg als altijd open
doorgeefluik van zijn boodschappen naar de kiezer. Als scherprechters en
factcheckers hadden de media geen enkel effect: het maakte de Trump-kiezers
niets uit wat er waar was, wat hij eerder had gezegd, of wat hij eerder had
misdaan. Ze geloofden hem of ze vergaven hem.

Dus kon hij liegen en draaien en conservatieve doodzonden begaan. Honderden
keren sloeg het establishment de hand verschrikt voor de mond, honderden keren
schreven journalisten wat er allemaal niet deugde, en honderden keren dachten
zijn concurrenten dat hij hier écht niet mee zou wegkomen. Maar hij kwam ermee
weg. Donald Trump was letterlijk stuurloos, maar dat bleek de beste manier om
mee te deinen met de onderstroom van ongenoegen die al jaren onder het
Republikeinse oppervlak woelt.

Dat leverde xenofobe plannen op zoals de muur om Mexicanen te weren ('dieven en
verkrachters'), en een ban op moslim-immigranten. Maar daarnaast deed hij
voorstellen die het ook in progressieve kringen goed doen: hij wil
handelsverdragen opzeggen en investeren in infrastructuur, hij vond (op enig
moment) abortus helemaal niet zo erg, hij vond de Irak-oorlog een slecht idee en
is tegenwoordig zelfs voor een minimumloon en hogere belastingen voor de
rijksten.

Dat gaat lijnrecht in tegen de Republikeinse orthodoxie.

De partij is, sinds de Reagan-jaren, de partij van het kapitaal. Een van de
basisbeginselen, een kleine, zo min mogelijk ingrijpende overheid, heeft tot
grote ongelijkheid geleid. Bedrijven en de rijke elite hebben de afgelopen
decennia enorm geprofiteerd van de belastingverlaging en deregulering, een
neoliberale stroming waar zelfs de Democraten in de jaren negentig in meegingen.


De meeste Republikeinse stemmers hadden daar niets aan. Jarenlang kregen zij de
Amerikaanse droom voorgespiegeld, gebaseerd op de ongekende mogelijkheden van
een land zonder economische restricties. Daarbij werden zij zoet gehouden met
conservatieve snoepjes waarvan zij dachten te kunnen leven: vrij wapenbezit,
geen abortus, geen homohuwelijk.

Het eerste verzet kwam voort uit teleurstelling over die bedreigde culturele
waarden. Een nieuwe conservatieve verzetsgroep, de Tea Party, vond dat de
politici in Washington zich niet principieel genoeg opstelden, en gooide de kont
tegen de krib. De Bijbel en de Grondwet waren heilig, compromissen waren
onaanvaardbaar. Een van hun leden, Ted Cruz, een jonge senator uit Texas, gooide
de overheid op slot wegens Obamacare, symbool van de federale bemoeizucht. De
politieke machinerie liep vast.

Cruz zag dat de tijd rijp was voor een machtsgreep van een outsider, maar
overschatte zichzelf en het conservatieve ongenoegen. Ja, de Republikeinse
achterban was ontevreden, maar slechts een minderheid was ontevreden over het
homohuwelijk. Het ongenoegen was veel economischer van aard. Gewone witte
Amerikanen in staten als West Virginia en Michigan stemden al jaren op de
Republikeinen, maar ze werkten harder dan ooit en verdienden geen dollar meer.
Hoe zat het met die Amerikaanse droom? Wat waren ze er helemaal mee opgeschoten?
Ze voelden zich, heel simpel, genaaid.

Deze tweede golf van verzet had nog een leider nodig. De outsider waar ze op
zaten te wachten was Donald Trump. Een bekende van tv en tabloids, een man die
zich omringde met fotomodellen en worstelaars, een man die wist hoe je rijk
moest worden en die dus wél wist wat er mis was met het land, een man die in
simpele bewoordingen begreep wat er aan de hand was.

Hij was het spiegelbeeld van Barack Obama. Obama bood hoop aan vooral zwarte,
jongere Amerikanen die nog niets hadden; Trump bood hoop aan vooral witte,
oudere Amerikanen die veel zijn kwijtgeraakt (al zijn er voormalige
Obama-stemmers die naar Trump overstappen). Wat zij deelden was de afkeer van de
gridlock, het vastgelopen verdeelde Amerika. Obama dacht de kloof te overstijgen
als belichaming van de smeltkroes, met zijn half-witte, half-zwarte achtergrond.
Trump denkt het te kunnen doen als belichaming van het succes, met zijn deals en
efficiëntie en grote bek. Het zijn twee vormen van verlossing.

Amerika wist niet wat het overkwam. De Republikeinse partij niet, die dacht
Trump te kunnen bestrijden met een schotschrift waarin twintig vooraanstaande
partij-intellectuelen opschreven dat Trump niet conservatief genoeg was. De
presidentskandidaten niet, die dachten deze nieuwkomer te kunnen bestrijden met
hun debatten en tv-spotjes en steun van de partij. En veel analisten en
journalisten niet, die al jaren niet meer onder de Washingtonse kaasstolp
vandaan waren gekomen en hun politieke werkelijkheid verwarden met de
werkelijkheid van de gewone man in het grote Amerikaanse midden.

Europese journalisten waren iets minder verbaasd: die hadden dit eerder gezien.
Het chagrijn van 'low energy' Jeb Bush was het chagrijn van PvdA-leider Hans
Melkert tegenover Pim Fortuyn in 2002.

En dus is de Republikeinse presidentskandidaat nu een xenofobe oppervlakkige
opportunistische volksmenner, met een beweging die, op zijn zachtst gezegd,
autoritaire trekjes vertoont. Daarmee staat hij in de 'nativistische' traditie,
die begon met de 'knownothings' uit de 19de eeuw, een traditie van
vreemdelingenhaat die niet zo bekend maar net zo Amerikaans is als Amerika's
reputatie als immigratieland. Maar hij is ook een man met een bijzonder scherp
afgestelde antenne voor de behoeften van de vergeten onderklasse, die een
onafhankelijke, soms zelfs progressieve koers vaart en zich graag met Franklin
D. Roosevelt vergelijkt.

Het Republikeinse establishment weet nog steeds niet wat het met hem aan moet.
Ze hebben hun eigen monster gebaard. Te rechts, maar vooral ook te links.

MEET THE FAMILY

Van links naar rechts:

Barron Trump 10 jaar oud, derde zoon van Trump, enige kind uit zijn huwelijk met
Melania.

Melania Trump46 jaar, Trumps derde vrouw. Ex-fotomodel, houdt zich redelijk
afzijdig. Of dat verandert als ze First Lady wordt: 'Ik zou me heel traditioneel
gedragen. Zoals Betty Ford of Jackie Kennedy. Ik zou mijn man steunen.'

Donald Trump junior38 jaar, oudste zoon uit zijn eerste huwelijk, met Ivana. Is
vicepresident van Trump Organization. Heeft vijf kinderen.

Eric Trump 32 jaar, derde kind uit zijn eerste huwelijk, met Ivana. Is
vicepresident van Trump Organization en eigenaar van Trump Winery. Vergat zich
in te schrijven voor de voorverkiezingen in New York en kon niet stemmen.

Ivanka Trump 34 jaar, enige dochter uit eerste huwelijk. Prominentste
vicepresident Trump Organization. Vergezelt vader geregeld op campagne, fungeert
soms als stand-in. Vergat ook te stemmen in New York. Heeft drie kinderen.

Tiffany Trump 22 jaar, enige dochter uit tweede huwelijk van Trump, met Marla
Maples. Studeert bijna af aan de universiteit van Pennsylvania, tevens model.




zijn kiezers p10-11

'Hij is de enige die niet omgekocht kan worden'

zijn entourage p11

Een kring van worstelaars en fotomodellen

zijn presidentschap p10-11

Hoe zou dat zijn, Trump in het Witte Huis?

Trump en Obama delen de afkeer van het vastgelopen verdeelde Amerika




Bekijk de oorspronkelijke pagina: ,

LOAD-DATE: 6 May 2016

LANGUAGE: DUTCH; NEDERLANDS

GRAPHIC: Foto Peter Yang / HH

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              167 of 200 DOCUMENTS



                                 de Volkskrant

                               6 mei 2016 vrijdag

Vooral criminelen zullen grootste eurobiljet missen

BYLINE: ROBERT GIEBELS

SECTION: Ten Eerste; Blz. 5

LENGTH: 580 woorden


Vier vragen over het 500-eurobiljet


De Europese Centrale Bank stopt vanaf 2019 met het drukken van het
500-eurobiljet. Waarom en wat zijn de gevolgen?

Wat mankeert er aan het biljet van 500 euro?

De kans dat u ooit een briefje van 500 euro hebt gezien, laat staan in handen
gehad, is zeer klein. Geen winkel accepteert ze. En als u er een hebt, bent u
verdacht: volgens Europol is 90 procent van de 600 miljoen 500 eurobiljetten in
omloop - 300 miljard euro dus - in handen van criminelen of terroristen. Dat is
vooral vanwege het gebruiksgemak: een kwart miljoen past zo in een kleine tas.



De ECB zei woensdag dat 'dit biljet mogelijk illegale activiteiten
vergemakkelijkt'. Een kwart van de briefjes zou zich in Spanje bevinden. Dat
land geldt als grote invoerhaven voor cocaïne uit Latijns-Amerika.

Volgens ECB-bestuurder Yves Mersch herbergt ook Rusland een flink deel van de
lila biljetten. Dit omdat het grootste eurobiljet aanzienlijk waardevaster is
dan roebels op een Russische bank. Een biljet van 500 euro is soms meer waard
dan dat bedrag.

PvdA-Kamerlid Henk Nijboer riep Eurogroepvoorzitter Jeroen Dijsselbloem ruim
twee jaar geleden op zich hard te maken voor afschaffing van de 'drugsvaluta'.
Inmiddels zijn alle Europese ministers van Financiën om en de ECB ook. Ze willen
niet alleen criminelen en terroristen een slag toebrengen, maar ook bezitters
van zwart geld. 'Als ze voor meer dan 15 duizend euro aan briefjes van 500
inleveren bij de bank, moeten ze uitleggen waar dat geld vandaan komt', zegt
Nijboer.

Kan ik mijn 500-eurobiljetten nu weggooien?

De ECB verklaart het 500-eurobiljet niet ongeldig. Het is ook niet nodig ze in
te leveren. De ECB heeft woensdag alleen besloten het biljet vanaf 2019 niet
meer te drukken. Alle briefjes van 500 die dan in circulatie zijn, behouden tot
het einde der tijden hun waarde. De bank vreest schade voor het vertrouwen in
alle eurobiljetten als ze die van 500 euro ongeldig zou verklaren.

Als alleen gespuis de biljetten gebruikt, zijn er zeker geen tegenstanders van
afschaffing?

Die zijn er wel, maar hun argumenten hebben niets te maken met het wel of niet
dwarsbomen van georganiseerde (drugs)criminaliteit of terrorisme. Ze vinden het
moment van afschaffing slecht gekozen.

Econoom Clemens Fuest van het Duitse onderzoeksinstituut IFO vindt dat de ECB de
indruk wekt te willen voorkomen dat mensen hun spaargeld van de bank halen. Dit
uit vrees voor een negatieve rente, waarbij dat spaarders hun bank geld moeten
betalen om spaargeld te stallen. Dan kun je je geld beter thuis in de kluis
leggen en dat gaat makkelijker met briefjes van 500. Zou iedereen dat doen, dan
loopt het monetaire systeem schade op.

Kost het geld om bankbiljetten af te schaffen?

Om evenveel geld in roulatie te brengen, dient de ECB vanaf 2019 meer biljetten
van 100 en 200 euro te drukken. Volgens sommige berichten kost dat 0,5 miljard
euro. De vraag is waarom die alternatieven er moeten zijn als gewone burgers
nooit een 500-biljet in handen hebben. Daar staat tegenover dat Duitsers het
biljet regelmatig gebruiken.

Verdwijnt het grootste eurobiljet, dan verdwijnt ook de winst die de eurolanden
erop maken. ECB-directeur Benoît Coeuré zei in een toespraak dat die winst een
belangrijke inkomstenbron vormt voor het 'eurosysteem'. De Zwitsers stappen
waarschijnlijk in dit gat als het 500 eurobiljet is verdwenen. Ze zullen de
drukpersen aanzetten voor hun biljet van 1000 Zwitserse frank (910 euro).




Bekijk de oorspronkelijke pagina:

LOAD-DATE: 5 May 2016

LANGUAGE: DUTCH; NEDERLANDS

GRAPHIC: Een Colombiaanse soldaat poseert in Medellín bij in beslag genomen
geld. Links een bundel 500-eurobiljetten. Volgens Europol is 90 procent ervan in
handen van criminelen of terroristen.
Foto AFP

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              168 of 200 DOCUMENTS



                                 de Volkskrant

                               2 mei 2016 maandag

Obama grossiert in grappen over potentiële opvolger

BYLINE: VAN ONZE CORRESPONDENT MICHAEL PERSSON

SECTION: Ten Eerste; Blz. 2

LENGTH: 443 woorden


Natuurlijk was Donald Trump een niet te missen doelwit - dat is al bijna
traditie. Tijdens het Correspondent's Dinner in Washington, het jaarlijkse
evenement waarop de president zich als komiek mag bewijzen, strooide Barack
Obama met grappen over zijn potentiële opvolger.



Over zijn buitenlandse ervaring: 'Donald Trump kent veel buitenlandse leiders.
Miss Zweden, miss Argentinië, miss Azerbeidzjan.' Over Guántanamo: 'Trump zal
het kamp wel sluiten. Hij weet het een en ander van het ruïneren van vastgoed
aan het water.'

Trump zelf was er niet. Nadat hij in 2011 voor het eerst door Obama belachelijk
werd gemaakt (daar had Trump ook om gevraagd door Obama's geboorteplek ter
discussie te stellen) zou hij zich, zo gaat het flinterdunne verhaal, hebben
voorgenomen om ooit de rollen om te draaien en zelf president te worden. Daarna
is hij nog wel een paar keer gekomen, maar dit jaar liet hij verstek gaan.

Is dit evenement misschien te ordinair, vroeg Obama zich af. 'Is hij thuis een
Trump-biefstuk aan het eten? Is hij Angela Merkel via Twitter aan het
beledigen?'

Natuurlijk werd er hard gelachen. De Trump-fans onder het 2.600-koppige publiek
waren op de vingers van twee handen te tellen: zijn zoons zaten er met wat
aanhang. Obama's Trump-grappen waren in zekere zin een tikje simpel: voor eigen
parochie is het makkelijk preken.

En je moest die eigen parochie eens bekijken door de ogen van een Trump-stemmer.
Het Correspondent's Dinner, ooit begonnen als klein feestje van
Witte-Huis-habitués, is tegenwoordig een kongsi van politici, journalisten,
filmsterren en het grote geld in avondkostuum, met een rode loper die niet voor
de Oscar-uitreiking onderdoet. Een vrijgestelde elite, die donderdag begint met
indrinken om op zondagochtend na de laatste afterparty's en brunches te
eindigen, een onduidelijke smurrie van macht en geld en de controle daarop -
alles loopt door elkaar, behalve de gewone man.

Obama maakte weliswaar een paar scherpe grappen die bij sommige leden van de
incrowd pijn deden, bijvoorbeeld: 'Hillary die jonge mensen probeert aan te
spreken, dat is toch net als een oude tante die Facebook ontdekt.' Maar toen het
écht hard werd, vond het publiek het niet meer leuk. 'Welkom bij negro night,
of, zoals Fox News zal zeggen, Twee Gangsters Verstoren Elegant Diner in
Washington', begon de eveneens zwarte komiek Larry Wilmore zijn act na Obama.
Hij maakte gehakt van de media en mediapersoonlijkheden, wat hem op een hoop
boegeroep kwam te staan.

Dat was nou ook weer niet de bedoeling. Wilmore sloot af met een compliment aan
de president: 'You did it, my nigga.' Het moet wel gezellig blijven.




Bekijk de oorspronkelijke pagina:

LOAD-DATE: 1 May 2016

LANGUAGE: DUTCH; NEDERLANDS

GRAPHIC: Obama houdt zijn jaarlijkse conference op het Correspondent's Dinner.
Foto Yuri Gripas / Reuters

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              169 of 200 DOCUMENTS



                                 de Volkskrant

                               2 mei 2016 maandag

Iraakse regering wankelt onder sjiitisch protest

BYLINE: VAN ONZE CORRESPONDENTE

SECTION: Ten Eerste; Blz. 2

LENGTH: 583 woorden


Noodtoestand na bezetting 'corruptiebolwerk' in Bagdad

De regering van Irak wankelt nadat honderden demonstranten dit weekend hadden
weten door te dringen tot in de zwaarbeveiligde Groene Zone. Het leger heeft de
noodtoestand uitgeroepen.

De betogers verwijten de Iraakse premier Haider al Abadi dat hij niet optreedt
tegen corruptie en sektarische spanningen in het land. Zondagavond, meer dan een
etmaal na het begin van het protest, vertrokken de demonstranten weer uit de
Groene Zone, een zwaarbeveiligde wijk in Bagdad met veel ambassades en Iraakse
overheidsinstanties. Zij kondigden aan vrijdag terug te komen voor een nieuwe
demonstratie.

Tegen de regering van Al-Abadi wordt al maanden geprotesteerd. Sinds enkele
weken laat de premier zich niet meer zien in het Iraakse parlement. De laatste
keer dat hij verscheen, in maart, schreeuwden politici dat zijn regering
onwettig is. In een poging het volksverzet uit te doven heeft Al-Abadi inmiddels
toegezegd 'radicale hervormingen van het politieke stelsel' versneld door te
voeren.

Vanuit internationaal perspectief kan politieke onrust in het deels door
Islamitische Staat (IS) bezette Irak niet slechter uitkomen. De
VN-vertegenwoordiging in Irak liet weten 'zeer bezorgd' te zijn over de
ontwikkelingen. In een persverklaring roept de VN op tot 'kalmte,
terughoudendheid en respect voor de Iraakse grondwettelijke instituties op dit
cruciale moment in de geschiedenis'.

De drijvende kracht achter de politieke onrust, die broeit sinds begin dit jaar,
is een sjiitische geestelijke, Moqtada al-Sadr. Deze geldt sinds 2003 als
beroepsagitator in de Iraakse politiek. Hoewel Al-Sadr geen formele politieke
positie bekleedt, is hij een van de machtigste mannen van Irak, gesteund door
een omvangrijk eigen militieleger.

'We zijn allemaal één met jou', schreeuwden Sadr-aanhangers volgens persbureau
AP in het parlementsgebouw dat ze kort daarvoor hadden bezet. Officieel dringen
de demonstranten niet aan op het vertrek van premier Al-Abadi, maar juist op
hervormingen samen met hem. Maar iedereen weet dat Al-Sadr in 2014 ook de
aanstichter was van het vertrek van de vorige Irakese premier, Nouri al-Maliki.


De demonstranten richten zich tegen corruptie, een wijdverbreid probleem in
Irak. Sinds de val van Saddam Hoessein worden politieke zetels verdeeld op basis
van religie. Politici, dankzij dit 'quotasysteem' zeker van hun baan,
bevoordelen openlijk hun religieuze en etnische achterban.

Al-Abadi zegt al maanden een einde te willen maken aan deze gang van zaken. Maar
dat stuitte tot dusver op verzet onder zijn eigen ministers en bij
parlementsleden, die vrezen hun macht en goedbetaalde functie te verliezen.
Invloedrijke Iraakse politici noemen de demonstraties in een verklaring 'een
grove schending van de grondwet' en eisen dat de deelnemers worden vervolgd.

De Groene Zone - verboden voor gewone burgers - is volgens Al-Sadr een 'bolwerk
van corruptie'. Dat zijn militieleger hier zaterdag een checkpoint wist te
vestigen, is zonder precedent: nooit eerder in de 13 jaar dat de zone bestaat,
konden inwoners van Bagdad hier zomaar rondlopen. Zij vergaapten zich aan de
beplanting en de straatverlichting - in grote delen van de stad een ongekende
luxe.

In Irak vielen dit weekend zeker 53 doden als gevolg van drie bomaanslagen, alle
opgeëist door Islamitische Staat (IS). In het verdeelde land vinden dagelijks
aanslagen plaats, meestal door het soennitische IS met als doelwit sjiitische
burgers.




Bekijk de oorspronkelijke pagina:

LOAD-DATE: 1 May 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              170 of 200 DOCUMENTS



                                 de Volkskrant

                             30 april 2016 zaterdag

Rijk geïllustreerde catalogus is het eerste hoogtepunt uit het Shakespearejaar
2016.

BYLINE: ERIK VAN DEN BERG

SECTION: Sir Edmund; Blz. 20, 21

LENGTH: 969 woorden


Voorwerpen uit de tijd van Shakespeare brengen de toneelschrijver tot leven.


NON-FICTIE

Neil MacGregor: Shakespeare's rusteloze wereld - Een verrassende geschiedenis in
twintig voorwerpen

*****
Uit het Engels vertaald door Pon Ruiter.
Hollands Diep; 336 pagina's; EUR 24,99.

Een Londense student die in 1960 de trends bijhield, rookte Gauloises zonder
filter en dronk zijn koffie zwart, precies zoals ze dat in Parijs schenen te
doen. Vier eeuwen eerder spiegelden modebewuste Britten zich op dezelfde manier
aan het continent. Toen gold Italië als je van het. Bewijs: een Britse vork uit
ca. 1595, slank, scherpgepunt en voorzien van een sierknop met initialen - geen
gewoon gebruiksvoorwerp, maar Italiaans design waarmee een dandy zich kon
vertonen.



De gesigneerde vork is een van de sleutelstukken in Shakespeare's rusteloze
wereld, een royaal geïllustreerde catalogus van voorwerpen uit Shakespeares
tijd, waarmee Neil MacGregor op onorthodoxe wijze de toneelteksten van Engelands
grootste schrijver - vierhonderd jaar dood dit jaar - dichterbij haalt.

Dat gaat als volgt: de auteur vertelt eerst hoe het eetgerei is gevonden in een
bouwput bij de Theems, op de plek waar eind zestiende eeuw het Rose Theatre
stond. Hij stelt zich voor hoe een modieuze theaterbezoeker destijds de vork uit
zijn of haar handen heeft laten vallen, en beschrijft dan hoe de codes van
theaterbezoek anno 1600 afweken van die van nu.

Waren er pauzes, kon je er naar de wc? Dat niet (plassen deed je in een donkere
hoek), wel werd er onder de voorstelling stevig gegeten en gedronken. Noten,
schelpdieren en ale voor het janhagel, suckets voor de chiquere gasten, zoete
snacks die men beschaafd met de Italiaanse designvork naar binnen werkte.

Vanzelf begin je iets te begrijpen van de alledaagse context waarin hooggeachte
stukken als Hamlet of King Lear in Shakespeares tijd functioneerden, en van het
gemêleerde publiek waarmee de auteur rekening diende te houden. Het verklaart
waarom Shakespeare moppentappende nachtwakers en sjouwers aan zijn vorsten en
prinsen toevoegde - dan viel er voor het gewone volk ook iets te lachen.

MacGregor laat zien dat niet alleen het publiek, maar ook de schrijver zelf
gevoelig was voor de modes van zijn tijd - al was het maar om zijn publiek te
gerieven. Vandaar de Italiaanse setting van The Tempest en The Merchant of
Venice, het Verona van Romeo and Juliet, het in Messina gesitueerde Much Ado
About Nothing. Een enkele diplomaat of koopman had die steden wellicht met eigen
ogen gezien, maar voor de doorsnee-theatergangers waren het droomoorden waar het
leven stijlvoller, spannender en romantischer was dan in hun eigen, modderige
Londen.

Zo brengt MacGregor de toneelschrijver tot leven, niet door analyses van de
tekst, maar langs de omgekeerde weg: van de concrete wereld naar de verbeelding
- en ook weer terug, want het mooie van zijn methode is dat de scheidslijn
tussen het toneel en het echte leven, tussen spelers en publiek erdoor vervaagt.


Steeds neemt hij een artefact uit Shakespeares tijd als uitgangspunt voor een
beschouwing over de toenmalige woelingen, innovaties en ontdekkingen, en de
daaraan verbonden gedachten en emoties in het publiek. Dat kan een
pestproclamatie zijn, het novum van een slingeruurwerk (Richard II: 'Een vrouw,
dat is iets als een Duitse klok, steeds na te zien en altijd in de war'), de
historische wapenrusting van een krijgsheer-koning (Henry V: 'dicht de wal met
onze Engelse doden!'), of een nederig aardewerken bakje voor entreegeld.

De zilveren penning die werd geslagen om te gedenken dat Sir Francis Drake in
1577-1580 rond de wereld was gezeild, weerspiegelt zich in de passage in Een
midzomernachtdroom waarin Puck de elfenkoning Oberon verzekert dat hij 'in net
iets meer dan een halfuur' rond de aarde vliegt. Het publiek zal bij Pucks
opschepperij meteen aan Drakes sensationele prestatie hebben gedacht: de impact
van zijn zeiltocht was vergelijkbaar met die van de eerste maanvlucht in onze
tijd.

Dichter bij huis blijft het hoofdstuk dat inzoomt op een zestiende-eeuwse dolk
en een rapier, net als de vork door uitgaanspubliek verloren in de modder van de
Theems. We leren hoe de dolk, op z'n Italiaans boven de kleding gedragen, een
modeaccessoire werd in het Londense straatbeeld. Hoe acteurs daarop eveneens met
dolk en degen ten tonele verschenen (Hamlet: 'Is this a dagger I see in front of
me?') en hoe de komiek Richard Tarlton zich als master of fencing onderscheidde
en daarmee een dubbele attractie werd.

Intrigerend is MacGregors verklaring over al die wankelende tronen in
Shakespeares drama's. Tijdens de regering van koningin Elizabeth bestond grote
onzekerheid over haar opvolging. 'The Virgin Queen' bleef ongehuwd en
kinderloos, wat bange speculaties over de toekomst in de hand werkte. Overal
werden complotten en spionnen vermoed, gefinancierd door de katholieke
aartsvijand Spanje. Om de onrust te beteugelen greep Elizabeth naar een
paardemiddel: de Treason Act van 1571 verbood elke publieke discussie over haar
opvolging. In MacGregors woorden: zo creëerde ze een olifant in de kamer, een
verkrampt zwijgen dat er om vroeg in de werkelijkheid van het theater te worden
doorbroken.

Neil MacGregor (1946) nam vorig jaar afscheid als directeur van het British
Museum en was eerder directeur van de National Gallery. Hij publiceerde Een
geschiedenis van de wereld in 100 voorwerpen (2011) en Duitsland - biografie van
een natie (2015), waarin hij op een vergelijkbare manier geschiedenis, kunst en
het alledaagse leven aan elkaar knoopt.

Het Shakespearejaar 2016 heeft meer in petto, maar met deze even toegankelijke
als erudiete Shakespeare for the masses is het eerste hoogtepunt binnen.

Met Italiaans design kon een Londense dandy zich vertonen in de zestiende eeuw




Bekijk de oorspronkelijke pagina: ,

LOAD-DATE: 30 April 2016

LANGUAGE: DUTCH; NEDERLANDS

GRAPHIC: Neil MacGregor: Shakespeare's rusteloze wereld - Een verrassende
geschiedenis in twintig voorwerpen

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              171 of 200 DOCUMENTS



                                 de Volkskrant

                             29 april 2016 vrijdag

Chatrobots ontregelen politieke debat

BYLINE: DOOR ANNE SACHTLEVEN

SECTION: Ten Eerste; Blz. 15

LENGTH: 1224 woorden


Het nieuwste politieke wapen zijn 'bots', geautomatiseerde boodschap-pen die het
hele sociale mediaverkeer kunnen ontregelen en beïnvloe-den. Ook bij de
Amerikaan-se presidentsverkiezingen.


Sociale media en politiek activisme: even bracht het democratie 2.0 voort. Via
de digitale weg bleken politici als Alexander Pechtold en Frans Timmermans plots
bereikbaar voor de gewone man. Meer dan eens zijn massaprotesten en zelfs
revoluties gefaciliteerd door Facebook en Twitter. Maar er is een kentering aan
de gang. Zogenoemde 'bots', geautomatiseerde nepprofielen, proberen steeds vaker
het digitale debat te manipuleren. Ook in westerse democratieën.



Begin deze maand merkte een Republikeinse blogger op dat 465 accounts op Twitter
spam verstuurden ten gunste van de Amerikaanse presidentskandidaat Donald Trump.
De tweets, voorzien van hashtags en links, riepen op Ted Cruz aan te geven bij
een toezichthoudend agentschap. Maar sommige accounts gaven locaties als
Brazilië, Italië en India aan. Bovendien hadden ze zelden eerder over Trump
getweet, volgden ze een verwaarloosbaar aantal andere gebruikers en werden ze
zelf niet of nauwelijks gevolgd. De blogger berekende dat in 30 dagen deze 465
accounts 411 duizend tweets over Trump hadden gegenereerd.

'Bots worden steeds vaker ingezet in het politieke debat', zegt
communicatiewetenschapper Samuel Woolley, die aan de Universiteit van Washington
een onderzoek leidt naar het fenomeen. 'Voorheen werden ze vooral gebruikt om
een politicus of campagne populairder te laten lijken, maar tegenwoordig
proberen ze steeds geavanceerder publieke opinie te manipuleren.'

Het is volgens Woolley moeilijk te zeggen of de bots, die het op Cruz hadden
gemunt, afkomstig waren van Trumps campagne. 'We weten dat bots een actieve rol
in de verkiezingen spelen, maar het is moeilijk te zeggen wie de bots
aanstuurt.'

Het onderzoeksteam van Woolley heeft nu al moeite om vast te stellen of een
account een bot is, mede doordat bots vaak snel uit de lucht worden gehaald en
de eigenaar zijn bot op non-actief kan zetten om die vervolgens zelf vanuit het
account te posten.

Zulk semi-automatisch gebruik van bots lijkt een beproefde methode van de
zogenaamde troll farms in Rusland. Eerder werd bekend dat het Kremlin mensen
inhuurt om commentaar te leveren op media die zich kritisch uitlaten over
Russisch beleid. Zo werd The Guardian in 2014 gek van de spam die zeer
waarschijnlijk afkomstig was van de troll farms. De moderators, mensen die
toekijken op de commentaren onder artikelen, verwijderden honderden reacties
onder Oekraïne-gerelateerde artikelen.

Ook voormalig Vrij Nederland-verslaggever Tim de Gier dacht te maken te hebben
met Kremlin-gestuurd commentaar wanneer het weekblad over MH17-ramp schreef. 'Er
stonden half-afgemaakte zinnen en allerlei opmerkingen die totaal niet logisch
waren.'

Probeerden bots het Nederlandse MH17-debat te verstoren? 'Zeer waarschijnlijk',
zegt Woolley. Zeker is dat de Russen de publieke opinie over Oekraïne probeerden
te beïnvloeden, getuige een handleiding van een troll farm in handen van de
Volkskrant. In die handleiding wordt de troll farm-medewerkers uitgelegd hoe ze
op Twitter, Facebook en andere onlinemedia moeten betogen dat Oekraiense
politici het land 'naar de rand van de afgrond' hebben gebracht.

In de handleiding, gedateerd 7 maart 2015, staan zoekwoorden, casussen en
verwijzingen naar media die de Russische trolls kunnen gebruiken in hun
reacties.

Woolley benadrukt dat bots vooral een probleem zijn in landen met een door de
overheid gecontroleerd mediabestel, omdat die burgers voor eerlijke en
objectieve informatie op sociale media zijn aangewezen.

Hoe zo'n debat kan worden gemanipuleerd, vertelde een hacker onlangs in een
interview met het magazine Bloomberg Businessweek. De Colombiaan Andrés
Sepúlveda spaarde kosten noch moeite om presidentsverkiezingen te beïnvloeden in
negen Latijns-Amerikaanse landen. Hij deed dat vooral door de oppositie digitaal
te bespioneren, maar maakte in 2012 ook een Mexicaanse protestbeweging dankzij
bots onschadelijk.

De hacker gebruikte een leger van 30 duizend bots om de protestbeweging #YoSoy
132, ook wel de Mexicaanse Lente genoemd, in de kiem te smoren. #YoSoy 132
stelde de warme banden aan de kaak die de partij van presidentskandidaat Enrique
Peña Nieto tijdens de campagne onderhield met de Mexicaanse media. De beweging
benadrukte dat ze geen andere kandidaat steunden.

Sepúlveda's bots zaaiden verwarring in de onlinediscussie, door #YoSoy 132
nadrukkelijk in verband te brengen met de linkse kandidaat Andrés Manuel López
Obrador. Uit een campagnememo die hij had gehackt, wist Sepúlveda precies wat de
zwakke punten waren van López Obrador en liet hij die in de bots benadrukken.

Net als de Occupybeweging en de Arabische Lente had #YoSoy 132 geen centrale
leider die de berichten kon tegenspreken. Ongehinderd veroorzaakten de bots een
kakofonie op sociale media, waardoor de boodschap van de protesten afzwakte en
de beweging uiteindelijk onschadelijk werd gemaakt.

'Ik werkte voor de donkere kant van de politiek, de kant die niet gezien wordt',
zegt Sepúlveda, die op dit moment een straf in Bogotá uitzit wegens hacken en
spionage. Hij zegt zijn verhaal te doen omdat mensen niet beseffen hoeveel
invloed hackers kunnen uitoefenen op moderne verkiezingen. Hij is 'honderd
procent zeker' dat er ook met de Amerikaanse presidentsverkiezingen geknoeid
wordt.

Hoe groot het effect van de bots is in de Amerikaanse verkiezingen, valt niet te
zeggen. Alleen al omdat het onmogelijk is om in te schatten hoeveel bots er
actief zijn. 'Duizenden, tienduizenden, misschien wel honderdduizenden? Ik weet
het niet', zegt Woolley. Naast zijn onderzoeksteam is er hooguit een handvol
mensen die zich met bot-propaganda bezig houden.



Wat zijn bots?

Een chatbot is een geautomatiseerde robot die zo menselijk mogelijk probeert
over te komen, bijvoorbeeld op Twitter of Whatsapp. Bots zijn er in allerlei
soorten en maten en worden op uiteenlopende manieren gebruikt. Zo zijn er bots
die grappen genereren en geen specifiek doel hebben, maar chatbots zijn ook
geliefd bij klantenservices van bedrijven. Chatbots kunnen antwoord geven op
simpele vragen als 'wat is de levertijd van het product?' doordat ze
steekwoorden herkennen.

Een chatbot antwoordt door steekwoorden en zinnen die hij herkent, te
vergelijken met een database met voorgeprogrammeerde en aangeleerde woorden en
zinnen. De bot hanteert een overeenkomstpercentage zodat hij ook bij taal- en
grammaticafouten kan antwoorden.

Bots worden steeds beter geprogrammeerd. Ze zijn in staat gesprekken te
analyseren en daarvan te leren, waardoor ze menselijker overkomen en langer
interacties kunnen volhouden.

Geperfectioneerd zijn ze nog niet en dat levert nog wel eens problemen op. Zo
deed een bot van de Nederlandse Jeffry van der Goot vorig jaar onbedoeld
doodsbedreigingen op Twitter. Tay, een bot die Microsoft ontwikkelde, moest de
persoonlijkheid van een 19-jarig meisje nabootsen maar internetgrappenmakers
(trolls) kregen voor elkaar dat Tay racistische opmerkingen ging maken.

Als we Microsoft en Facebook mogen geloven ligt in de toekomst een grote rol
voor bots weggelegd.

Bots gaan steeds geavanceerder de publieke opinie manipuleren (Samuel Woolley
communicatie- wetenschapper in Washington)




Bekijk de oorspronkelijke pagina:

LOAD-DATE: 28 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              172 of 200 DOCUMENTS



                                 de Volkskrant

                            28 april 2016 donderdag

In de spotlights dankzij Umar en Erdogan

BYLINE: FRANK HENDRICKX, JOOST DE VRIES

SECTION: Ten Eerste; Blz. 3

LENGTH: 900 woorden


Analyse - De opkomst van twee ex-PvdA'ers

De Tweede-Kamerfractie van Denk heeft zo haar eigen ideeën over de aanhouding
van Ebru Umar en het beledigen van de Turkse president. Dat kan veel kiezers
opleveren, ten koste van de PvdA.

Als allerlaatste Kamerlid loopt Tunahan Kuzu naar de microfoon in de Tweede
Kamer. Andere partijen hebben dan al hun afschuw uitgesproken over 'de
persbreidel' in Turkije en de 'onaanvaardbare intimidatie' van de afgelopen
zondag gearresteerde columniste Ebru Umar. 'Heel Nederland steunt Umar, behalve
de twee heren van de Turkenpartij', sneerde de PVV.

Eenmaal aan het woord houdt Kuzu vol dat Umar haar arrestatie over zichzelf
heeft afgeroepen. Hij slaat terug met een bitter j'accuse: 'De vrijheid van
meningsuiting is blijkbaar de vrijheid om slechts één enkele mening te hebben.
Als je iets anders denkt, 'vertoon je NSB-verdrag', dan ben je 'van de vijfde
colonne', dan ben je 'de lange arm', dan moet je 'oprotten naar je eigen
land'...'

Kuzu leest nog enkele internetcommentaren voor ('eruit met jullie
kankergezwellen') en gooit zijn papieren demonstratief op de grond.

'Droevig' noemt PvdA-Kamerlid Ahmed Marcouch het optreden van zijn voormalige
fractiegenoten Kuzu en Selçuk Öztürk, die in 2014 uit de partij verdwenen na een
daverende ruzie met minister Lodewijk Asscher van Integratie. 'Ze komen wel op
voor hun eigen vrijheid van meningsuiting, maar verdedigen niet die van een
ander. Ze zijn heel selectief in hun verontwaardiging. Hun betogen zijn
doordrenkt van het idee dat Nederland de vijand is.'

'Klinkklare onzin', zegt Kuzu, de voorman van Denk. 'Ik ben hier opgegroeid, ik
heb hier onderwijs gekregen en draag mijn steentje bij aan de samenleving, maar
het aloude Nederland is veranderd. Je kunt niet meer jezelf zijn, je moet
constant rekening houden met je religie, met je achtergrond. Dat accepteren wij
niet.'

Bij het grote publiek zal Denk niet bekend zijn, maar op het Binnenhof is de
nieuwe partij al langer onderwerp van gesprek. Kuzu en Öztürk gebruiken de
Tweede Kamer als campagnepodium voor hun nieuwe beweging, die pas bij de
volgende verkiezingen meedoet.

Met enig succes. Denk heeft inmiddels ruim 2.100 leden, incasseerde 160.000 euro
subsidie, opende een groot partijkantoor in Rotterdam, heeft met voorman Kuzu
ruim 40.000 Facebook-volgers en duikt sinds kort op in de peiling van Maurice de
Hond. Tot verbazing van gevestigde partijen sloot de voorman van het
samenwerkingsverband van Marokkaanse Nederlanders, Farid Azarkan, zich
recentelijk eveneens aan bij Denk. Daarmee lijkt de partij ook een potentiële
stemmentrekker te hebben in de Marokkaanse gemeenschap.

Zachtzinnig zal de campagne waarschijnlijk niet worden. In de Kamer vallen Kuzu
en Öztürk nu al op met een confronterende en volgens sommigen intimiderende
stijl. Toen een voorstel van Denk om moskeeën extra te beveiligen werd
weggestemd, plaatste de partij op Facebook foto's van alle nee-stemmers met een
islamitische achtergrond. Öztürk verzorgde het commentaar: 'Tijdens de
verkiezingen gaan deze Kamerleden van moskee naar moskee. Ze laten zich
gebruiken als lokaas, als stemvee, maar als ze kunnen helpen, doen ze het niet.'


De twee ex-PvdA'ers maakten zich anders dan alle andere fracties ook niet druk
om de oproep van het Turkse consulaat om beledigingen aan het adres van
president Erdogan en Turkije te melden ('een mediahype'). Maar ze hekelden wél
de pogingen van gemeenten om sleutelfiguren uit de moslimgemeenschap in te
schakelen voor informatie over geradicaliseerde jongeren ('stasipraktijken').

Kuzu maakt de gevestigde politiek harde verwijten. 'Andere partijen verdedigen
geen moslims, want dat kost alleen maar zetels. Een partij als de PvdA is altijd
bang weggezet te worden als de Partij voor de Allochtonen, theedrinkers en
slapjanussen. Wij hebben die angst niet, wij komen wél op voor de belangen van
mensen die zich niet vertegenwoordigd voelen, die weggedrukt worden als
tweederangsburgers.'

Volgens Marcouch hanteren zijn voormalige partijgenoten dezelfde tactiek als de
PVV. 'Het effect is een tweedeling langs etnische en religieuze grenzen. Wij
tegen zij. Denk richt zich op Henk en Ingrid, maar dan aan de andere kant. Een
vorm van populisme die niks zal oplossen. Wij komen op voor de samenleving als
geheel, voor allochtonen die gediscrimineerd worden op de arbeidsmarkt, maar ook
voor homo's die weggepest worden.'

Gaat Denk bij de volgende verkiezingen zetels halen? Voor opiniepeilers is dat
moeilijk te bepalen, omdat minderheden ondervertegenwoordigd zijn in hun
bestanden. Toch acht Maurice de Hond het 'uitermate waarschijnlijk' dat de
nieuwe partij 'een of twee zetels' verovert. 'Het zou me verbazen als dat niet
gebeurt.' Alleen als de opkomst onder allochtone kiezers omhoog gaat, kan dat
zetelaantal groeien.

Denk is volgens De Hond een symptoom van de neergang van brede volkspartijen die
uiteenlopende bevolkingsgroepen willen verbinden. 'Dat lukt steeds minder.
Partijen die een deelbelang vertegenwoordigen, hebben nu een goede kans. Ze
zullen het zelf misschien niet toegeven, maar Denk is een partij die zich richt
op Turkse en Marokkaanse Nederlanders.'

Je kunt in Nederland niet meer jezelf zijn. Dat accepteren wij niet (Tunahan
Kuzu, lijsttrekker Denk)

Hun betogen zijn doordrenkt van het idee dat Nederland de vijand is (Lodewijk
Asscher, minister van Integratie)




Bekijk de oorspronkelijke pagina: ,

LOAD-DATE: 27 April 2016

LANGUAGE: DUTCH; NEDERLANDS

GRAPHIC: Partijvoorzitter Selçuk Öztürk (rechts) en lijsttrekker Tunahan Kuzu
bij de opening in maart van het kantoor van Denk in Rotterdam.
Foto Remko de Waal / ANP

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              173 of 200 DOCUMENTS



                                 de Volkskrant

                            28 april 2016 donderdag

Zwolle

SECTION: Ten Eerste; Blz. 2

LENGTH: 597 woorden


In een poging Lucky TV het gras voor de voeten weg te maaien vond de koning
Zwolle zonder dolle een eindestad. En inderdaad, voor wie het nog niet wist: de
koninklijke meet & greet bewees gisteren weer eens dat Zwolle de parel van
Overijssel is. De negen ton die het evenement kostte was goed besteed, Zwolle
staat weer voor tien jaar op de kaart.



Er waren republikeinen onder het publiek, maar zelfs die hadden een gezellige
ochtend. Al mochten ze niet met hun borden bij elkaar gaan staan, want dan was
het een demonstratie geweest en waren ze afgevoerd naar een omheinde ruimte in
de drassige weilanden onder Genemuiden.

Er was ook niemand die probeerde de laatste arrestant wegens majesteitsschennis
te worden, de overtreding die binnenkort verhuist naar het Openluchtmuseum.

Het was de tweede koningsdagviering nieuwe stijl. Vorig jaar liep de eerste in
Dordrecht nog een beetje in de soep vanwege de saaiste botenparade in de
maritieme geschiedenis en een besloten Bach-concert. Dat laatste was in
flagrante tegenspraak met de diepere gedachte van de verjaardagsviering,
namelijk het contact met het gewone volk dat de Oranjes als eeuwen in het zadel
houdt.

Zwolle had het beter begrepen. Willem-Alexander en Máxima schudden duizenden
handen, neef Pieter-Christiaan trok high-fivend door de binnenstad en de drie
kleine prinsesjes bleken ook formidabele handenschudders. Geen idee waarom
iemand prinses Annette of prinses Anita zo graag een hand wil geven, maar het
werkt en wekt begrip voor de hoge onderhoudskosten van de Groene Draeck.

Het was alsof de laatste peiling over de populariteit van het koningshuis de
familie had wakkergeschud. Vorig jaar was volgens Ipsos nog 78 procent
voorstander van de monarchie, nu slechts 65: werk aan de winkel. Aangezien de
koning de belasting niet kan verlagen, de grenzen niet kan sluiten noch de
maximumsnelheid kan verhogen naar 180 kilometer, moeten het directe contact en
het tv-verslag het doen.

Vroeger deinsde de koninklijke familie nergens voor terug om de achterban te
gerieven. Als er met wc's moest worden geworpen, dan deed Willem-Alexander dat;
je zag hoe hij zich vergreep aan dode vissen aan een touwtje of zich onderwierp
aan andere middeleeuwse rituelen - alles om het volk maar te pleasen. Ook
opdringerige mattenvlechters en hatseflatsenbakkers werden gedoogd.

Maar daar had Willem-Alexander genoeg van. Hij is ook alweer 49 en dan heb je
geen zin meer om de aanhankelijkheid van het volk te verdienen door met een
brandslang te gaan staan spuiten of een heel vies lokaal gerecht met suikerbiet
en bloedworst naar binnen te schuiven. Dat je zonder daar zelf enige inbreng in
te hebben tot koning wordt benoemd is tot daaraan toe, maar je hoeft je als vent
van middelbare leeftijd niet meer voor gek te laten zetten. Hij wilde zelfs niet
op de schaatsplank van Erben Wennemars.

Tegenover Dionne Stax stak hij ons nog een hart onder de riem ('We laten ons
niet kapotmaken'), Máxima trotseerde de Zwolse keitjes op hakken van
recordhoogte en voor het eerst mochten de prinsesjes ook wat zeggen tot het
volk. Ach, die arme prinsesjes, ik bekeek ze met mededogen.

Zwollenaar Typhoon verzorgde de slotact, burgemeester Meijer sprak opgelucht een
dankwoordje en toen was het voorbij. Het had niet geregend, een teken dat de
Oranjes in elk geval God nog aan hun zijde hebben.

Het was best vrolijk en je kon er zelfs als verstokte republikein niet zoveel
tegen hebben. En de koning weet: hij ken met de trein, in twee uur tijds in
Zwolle zijn.

Neef Pieter-Christiaan liep high-fivend door de stad




Bekijk de oorspronkelijke pagina:

LOAD-DATE: 27 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              174 of 200 DOCUMENTS



                                 de Volkskrant

                             23 april 2016 zaterdag

Invloed

BYLINE: MELLE RENDERKAMP; SIMON HENDRIKSEN

SECTION: Vonk; Blz. 15

LENGTH: 548 woorden


De Betrouwbare Mannetjes


'Matchfixing. Of tenminste: vermoedens van matchfixing'. PSV-supporter Marcel
Blaak kon 'natuurlijk niet zeggen' dat hij er bewijs voor had, 'want dat is er
nie'. Maar toch, zo kon het niet langer. Hij wilde een signaal afgeven, de klok
luiden. Scheidsrechters hebben een te grote invloed en maken het voetbal
helemaal kapot. Hij was niet naar de KNVB gestapt want die zouden het toch wel
van tafel schuiven, omdat 'we uit het zuiden des lands' komen. En daarom had hij
dus aangifte gedaan bij de politie. Om een strafschop.



Woensdag kon Marcel de fiets alwéér uit de schuur halen. De voorzet was onderweg
naar de Ajax-spits via de uitgestoken hand van een Heerenveen-speler zo over de
achterlijn gevlogen. Gewoon een penalty. Of tenminste: vermoedens van penalty.
Maar nu de gevolgen duidelijker worden, groeit het wantrouwen. Ook Arno
Vermeulen voedde op Radio 1 het sentiment nog even door te zeggen dat ze bij
Ajax wel een rood-witte taart naar Zeist mochten sturen.

De Betrouwbare Mannetjes, beiden van boven de Moerdijk, lieten het maar voor wat
het was. Nog hooguit twee, drie strafschoppen en die 34ste schaal kan straks
gewoon naar het halfgevulde parkeerterrein naast de Arena. Het is nou eenmaal zo
bedacht en afgesproken, en daar moeten we nou niet op het laatste moment van
afwijken.

Je kan een referendum aanvragen, organiseren én winnen, en dan nog zullen de
hoge heren doen waar ze zelf zin in hebben. Als je je een beetje boos wil maken,
kan je sowieso je lol op. Wachtgeldtrekkend Clintonklapvee, Erdogan, obligate
geitengrapjes over Erdogan (mèh). Of gewoon toch over Joris Demmink. Wist u
trouwens wel dat gevangenen tegenwoordig een iPad krijgen? Ik wou dat ik een
iPad kreeg.

Publieke aangelegenheden opvatten als persoonlijk onrecht. Men grijpt de minste
aanleiding aan om zich met veel bombarie in het harnas te hijsen en namens de
arme burgerij de elite te bestrijden. Maar je moet tegenwoordig wel stinkend
hoogopgeleid zijn om de juf er met lichte dwang van te kunnen overtuigen dat
Daan (adhd) en Emma (dyslexie en -calculie) gewoon naar het gymnasium gaan.
Ondertussen heeft de gewone man nergens iets over te zeggen. Hem resteert enkel
de Hollandse drietand van schijninvloed. Bedreigen, boycotten, aangifte doen. Of
aangifte doen van bedreiging natuurlijk. Of dreigen met aangifte. Als je maar
laat zien dat je niet zomaar over je heen laat lopen.

Wij juichen de mondige burgers van harte toe. Hoe meer mond, hoe beter de
burger. Het levert vaak zinnig debat op, en anders toch op zijn minst een
vermakelijk filmpje voor een politiebureau in het zuiden des lands. Maar het
moet ook niet te gek worden. Gelukkig zagen we Phillip Cocu zijn schouders
ophalen over de omstreden beslissing van de scheidsrechter. Hij hield er niet
van om 'bezig te zijn met dingen waar hij geen invloed op heeft.' Uitstekend.
Alles ging nog volgens plan. Dat kampioenschap tellen we maar vast.

Voor de komende week adviseren wij u de volgende mening:

Wist Onze Lieve Heer al dat Abu Bakr-al Baghdadi een van onze grootste
jeugdhelden is?

Veel plezier van uw nieuwe mening!

Betrouwbare Mannetjes Melle Runderkamp en Simon Hendriksen op Twitter:
@Betmannetjes

Wist u dat gevangenen een iPad krijgen? Ik wou dat ik een iPad kreeg




Bekijk de oorspronkelijke pagina:

LOAD-DATE: 25 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              175 of 200 DOCUMENTS



                                 de Volkskrant

                             23 april 2016 zaterdag

Hup aan de slag

BYLINE: THOMAS VAN LUYN

SECTION: Magazine Columns; Blz. 55

LENGTH: 500 woorden


Serieus: wie heeft er nou tijd om elke dag een uur te wandelen? Stévig wandelen,
anders zet het geen zoden aan de dijk, zegt de 'diëtist' wiens site ik lees. Het
ontbreekt de betreffende gezondheidswichelaar totaal aan realiteitszin. Wie
tussen kinderen en werk laveert, kan niet daarnaast ook nog eens een dagelijkse
activiteit ontplooien van langer dan 5 minuten. Dus, professor loopvermogen,
verzin iets waarmee ik mijn buikje in 5 minuten per dag kwijtraak. Herstel: 30
seconden, want ik moet nog de kattenbak verschonen.



Hier: nou zegt-ie dat ik geen alcohol moet drinken. Een avondje zonder drank,
dat moet af en toe kunnen, dat mag best van mij. Maar als je daar een gewoonte
van gaat maken, loop je het risico op nuchterheidsverslaving, en voor je het
weet lig je om half negen op bed met een kopje kamillethee Zweedse puzzels te
maken en is je leven naar de klote. Is dat wat je wil, schetenwapper? Besteed je
onderzoeksgeld liever aan iets zinnigs, zoals calorievrije alcohol uitvinden!
Het is toch potverdomme van de gekke dat de mensen in dit land niet eens meer
hun eigen biertje kunnen drinken zonder dik te worden? De hardwerkende
Nederlander is weer eens de dupe! Ze hebben toch ook zonnebrandcrème gemaakt
omdat ik het nou eenmaal lekker vind om in de zon te zitten? Kan de
huidkankermaffia wel eisen dat ik in de schaduw ga zitten, maar de goede mensen
van Ambre Soleil luisteren tenminste wèl naar de burger.

Vet mag inmiddels weer, geloof ik, maar niet van het soort dat ik eet. Helaas
heeft God mij op aarde gezet om ribbelchips en chocola te eten en daar wil ik
niks aan veranderen, want je moet luisteren naar je lichaam, vind ik. Hoog tijd
dus om deze vitale voedselgroepen te gaan vervaardigen met siliconenvet dat zó
door je heen loopt zonder te worden opgeslagen op je pens. Dat is ons met suiker
tenslotte ook gelukt. Aspartaam mag trouwens ook niet van deze partypooper. Het
mag dan wel niet meer kankerverwekkend zijn, zoetjes zijn wel
'gewoontebevestigend'. Weet je wat? Laat ik gelijk een paar hoeven onder mijn
benen naaien en een lebmaag inplanten, kan ik gewoon de hele dag gras eten. Op
een veldje dat een uur wandelen van mijn stal is. Stévig wandelen.

Het wordt tijd dat we een lijn gaan uitstippelen naar de toekomst. Niet zoals de
katholieke kerk seks vóór het huwelijk verbieden, maar gewoon condooms uitdelen.
We zijn lekker bezig met robots en genetische verbetering, dus is het idioot om
te blijven zuurbekken dat we ons leefpatroon moeten aanpassen aan wat een
oermens zou doen. Over een paar eeuwtjes kunnen we onze lichamen uitkiezen in de
winkel, laten we die kant op kijken. Dus wetenschap: bedenk iets hoe ik van mijn
buikje af kom, met behoud van mijn dagelijkse biertje, vreetbui en lethargie.
Niet gaan piepen dat 'het zo niet werkt': gewoon een pil uitvinden. Huppekee.
Waar betalen we jullie voor? Aan de slag, witte jas! Als je nou in plaats van
dat uur wandelen gaat werken, zijn we er zo.

t.vanluyn@volkskrant.nl




Bekijk de oorspronkelijke pagina:

LOAD-DATE: 26 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant Magazine


                    Copyright 2016 De Persgroep Nederland BV
                              All Rights Reserved

                              176 of 200 DOCUMENTS



                                 de Volkskrant

                             22 april 2016 vrijdag

Delict majesteitsschennis heeft langste tijd gehad

BYLINE: VAN ONZE VERSLAGGEVER REMCO MEIJER

SECTION: Ten Eerste; Blz. 2

LENGTH: 411 woorden


Gesteund door PvdA, SP en GroenLinks wil D66 niet alleen de strafbare belediging
van buitenlandse staatshoofden uit de wet schrappen, maar ook de belediging van
ons eigen staatshoofd, koning Willem-Alexander. In reactie op alle commotie rond
de Turkse president Erdogan dient het D66-Kamerlid Kees Verhoeven daartoe
vandaag een initiatiefwetsvoorstel in. Een Kamermeerderheid is binnen bereik.

Op beide delicten staat nu een strengere straf dan voor het beledigen van een
gewone Nederlander. Als ook de VVD of de PVV meedoen, haalt de initiatiefwet een
Kamermeerderheid. Die partijen nemen later een standpunt in.

'In onze moderne samenleving met een moderne koning is deze ongelijkheid niet
wenselijk', zegt Verhoeven. 'De vrijheid van meningsuiting en de mogelijkheden
voor maatschappelijk debat moeten zwaarder wegen.'

D66 wil alleen de algemene bepalingen voor smaad(schrift), laster en eenvoudige
belediging handhaven, met maximaal 3 maanden celstraf. Ieder die zich beledigd
voelt kan op grond daarvan naar de rechter stappen. Ook de koning. De artikelen
met straffen tot 5 jaar voor majesteitsschennis en tot 2 jaar voor het beledigen
van een bevriend staatshoofd moeten vervallen. Verhoeven: 'Wij zijn niet opeens
voor beledigen, maar dat zijn veel te zware straffen. Wie de koning beledigt,
kan zelfs zijn kiesrecht verliezen. Dat is niet van deze tijd.'

Minister Van der Steur van Veiligheid en Justitie (VVD) schreef de Kamer
woensdag dat het kabinet zal kijken of 'ten aanzien van buitenlandse
staatshoofden en regeringsleden kan worden volstaan met de algemene
beledigingsartikelen'. Hij was daartoe in het Vragenuurtje uitgedaagd door een
partijgenoot, Kamerlid Joost Taverne.

Verhoeven werkt aan een voorstel sinds een incident uit 2014. Actievoerder
Abulkasim Al-Jaberi riep toen tijdens op het Museumplein in Amsterdam 'Fuck de
koning, fuck de koningin, fuck het koningshuis'. Het OM wilde vervolgen, maar
zag er onder maatschappelijke druk vanaf. Van der Steur overweegt nu of
Verhoevens voorstel 'voorrang kan krijgen op een wetsvoorstel van de zijde van
het kabinet'.

Verhoeven vreest dat handhaving van de wetsartikelen tot 'zelfcensuur' onder
journalisten en kunstenaars zal leiden. In het eerder dit jaar verschenen boek
Weg met de koning! schrijft onderzoeker Gerard Aalders dat zijn manuscript door
twee uitgevers werd geweigerd uit 'koudwatervrees' dan wel 'hermelijnkoorts'.

Pagina 12: 'Haatcampagne tegen Erdogan'




Bekijk de oorspronkelijke pagina:

LOAD-DATE: 21 April 2016

LANGUAGE: DUTCH; NEDERLANDS

GRAPHIC:  mei 2015: van het Paleis op de Dam wordt de leuze 'Fuck de koning'
verwijderd.
Foto Evert Elzinga / EPA

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              177 of 200 DOCUMENTS



                                 de Volkskrant

                             20 april 2016 woensdag

Passende noodhulp

BYLINE: OLAF TEMPELMAN

SECTION: Opinie en Debat; Blz. 23

LENGTH: 136 woorden


Stekel

Wat goed is bedoeld, is niet altijd goed passend. 'Nederlanders zijn enorm',
constateerde asielzoeker Mohannad toen hij lotgenoten in gigantische doch met
liefde gedoneerde Hollandse broeken zag verdrinken. Gelukkig kun je die broeken
nog innemen. Toen een Roemeense vallei tien jaar geleden door overstromingen
werd getroffen, schoot een schoenenwinkel uit Boekarest te hulp. Midden in zo'n
getroffen dorp, waar je tot je knieën in de modder wegzakte, werd de noodhulp
uitgepakt: het bleken louter naaldhakken. Een oude vrouw die op rubber laarzen
had gehoopt, sloeg de hand tegen het voorhoofd toen ze het favoriete schoeisel
van carrièrevrouwen uit Boekarest zag: onbruikbaar op de overstroomde boerderij!
Met een ingekorte XXL-broek ben je al bijna een Hardwerkende Nederlander.




Bekijk de oorspronkelijke pagina:

LOAD-DATE: 19 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              178 of 200 DOCUMENTS



                                 de Volkskrant

                             20 april 2016 woensdag

Geachte redactie

SECTION: Opinie en Debat; Blz. 26

LENGTH: 595 woorden


Oordeel van de leraar

Wat is dat nou toch ineens, met het oordeel van de leraar, bij het advies voor
voortgezet onderwijs? Alsof leraren maar een beetje op basis van willekeur of
geïmponeerd door mondige ouders adviseren. Ik mag toch hopen dat ze hun adviezen
baseren op het leerlingvolgsysteem dat elke school verplicht moet bijhouden en
dat gevuld is met toetsen uit de schoolloopbaan van een kind vanaf groep 1.
Toetsen die voor het overgrote deel ook gewoon van Cito zijn. En die, in
tegenstelling tot de eindCito, geen momentopname zijn maar een reëel beeld geven
van de capaciteiten van een kind.

Marijke de Vries, Delft

NSB'er uit levensbehoud

Het staat buiten kijf dat veel NSB'ers lid waren uit ideologische overweging (V,
19 april). Maar dit zal niet bij allen het geval zijn geweest. Mijn grootvader
had in de oorlog een slagerij en vier kinderen. De Duitsers dwongen hem lid te
worden van de NSB, anders zou zijn slagerij 'om economische redenen' worden
gesloten. Mijn grootvader legde het verzoek terzijde en accepteerde daarmee het
wegvallen van zijn broodwinning. Het lijkt derhalve aannemelijk dat er personen
waren die, geterroriseerd door de Duitsers, NSB-lid werden uit levensbehoud. Ik
durf te stellen dat deze groep personen minder fout was dan 'echte' NSB'ers.

Charles Rousseau, Maastricht

Kinderen van hun tijd

Naar aanleiding van het boek Fout van Bas Kromhout wordt de conclusie getrokken
dat NSB'ers nog fouter zijn dan gedacht. Maar dat komt vooral doordat men die
vergelijkt met hoe hedendaagse mensen de wereld bekijken.

Natuurlijk wordt geschiedenis altijd vanuit het heden geschreven, maar een
historicus moet toch proberen zich in het verleden te verplaatsen. In de jaren
dertig dacht de gewone Nederlander veel negatiever over Joden dan we nu voor
mogelijk houden. Hun uitspraken en grappen liegen er niet om en wij zouden ons
daar nu voor schamen. Als je uitspraken van NSB'ers daarmee vergelijkt, is het
minder rabiaat. Ze zijn kinderen van hun tijd. Het is te gemakkelijk om mensen
uit het verleden vanuit een hedendaagse benadering weg te zetten als de grootste
schurken en misdadigers.

Piet Winkelaar, IJsselstein

Doorstromen graag

Er is veel commotie rond het weer opkomende klassekarakter van ons onderwijs.
Eén aspect is naar mijn mening volstrekt onderbelicht: de verminderde in- en
doorstromings-mogelijkheden. In het afgelopen decennium is het in veel opzichten
moeilijker gemaakt door te stromen van vmbo naar havo en vwo.

Ook binnen het mbo was het vroeger mogelijk om, bij gebleken geschiktheid, door
te stromen van niveau 1 tot niveau 4, waarna eventueel zelfs het hbo in zicht
komt. De overheid heeft in zijn wijsheid echter beslist dat er voor een leerling
in het mbo maximaal 4 jaar financiering beschikbaar is. Daarmee zijn de
doorstromingsmogelijkheden aanzienlijk beperkt.

Kinderen moeten eerlijke kansen krijgen in het onderwijs. Daarvoor is objectieve
advisering nodig en de herinvoering van bredere brugklassen.

Verbeteren van de doorstromingsmogelijkheden doet de rest.

Marion van Voorst, oud-docent mbo,

Houten

Braziliaanse graaiers

Hans Wansink stelt dat vervroegde verkiezingen met een nieuwe generatie politici
Brazilië er weer bovenop kunnen helpen (Commentaar, 19 april). Ik zou echter
hier nog aan toevoegen dat deze nieuwe generatie een volledig
antecedentenonderzoek moet hebben gehad, omdat nu 80 procent van de politici
corrupt is.

Dat zou de politiek ook wat geloofwaardiger maken, want nu denkt iedereen: wat
een graaiers.

Frits Roos, Fortaleza Ceara, Brazilië




Bekijk de oorspronkelijke pagina: ,

LOAD-DATE: 19 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              179 of 200 DOCUMENTS



                                 de Volkskrant

                             18 april 2016 maandag

Kan ook Rutte over een grap struikelen?

BYLINE: WILLEM FEENSTRA

SECTION: Ten Eerste; Blz. 14, 15

LENGTH: 997 woorden


Vijf vragen over: Beledigen van een bevriend staatshoofd

Bondskanselier Merkel is door een oude wet gedwongen te beslissen of een komiek
voor de rechter moet komen na een klacht van de Turkse president Erdogan. Hoe
zit dat in Nederland?

Kan Mark Rutte net als Merkel in de problemen komen door een verzoek van een
bevriend staatshoofd?

Absoluut. Stel: Erdogan wil Hans Teeuwen laten vervolgen omdat de cabaretier hem
afgelopen week 'een jongenshoertje' noemde. Dan kan de Turkse president een
beroep doen op artikel 267 van het wetboek van strafrecht. Daarin staat dat het
beledigen van een bevriend staatshoofd verboden is. Erdogan moet dan een klacht
indienen bij de Nederlandse regering en 'via de diplomatieke weg verzoeken om
strafvervolging'.

Overigens wordt Erdogan niet alleen als 'bevriend staatshoofd' gezien omdat hij
de Europese Unie tegemoet kwam bij de vluchtelingendeal. Ook de Noord-Koreaanse
leider Kim Jong-un en de Russische premier Poetin zijn volgens de letter der wet
bevriende staatshoofden, net als alle andere leiders van buitenlandse
mogendheden waarmee Nederland niet in een gewapend conflict is verwikkeld.

Het verzoek van Erdogan zou linksom of rechtsom op het bordje van Rutte komen.
De premier heeft dan drie opties. Hij kan het weigeren, met als risico de
diplomatieke banden met Turkije te schaden. Hij kan het verzoek via minister van
justitie Van der Steur doorspelen aan het Openbaar Ministerie (OM), dat dan
zelfstandig bepaalt of vervolging moet worden ingezet. Of Rutte kan Van der
Steur verzoeken het OM een aanwijzing te geven. In dat geval wordt het OM
gedwongen vervolging in te zetten.

Die laatste optie is volgens OM-woordvoerster Nicolette Stoel zeer
uitzonderlijk. 'Dat is een erg zware procedure. Voor zover wij weten is dat de
laatste decennia niet voorgekomen.'

Iedereen is voor de wet toch gelijk? Waarom is voor bevriende staatshoofden dan
een aparte wet?

Al sinds de totstandkoming van het wetboek van strafrecht, in 1881, is
belediging van bevriende staatshoofden strafbaar. Verschillende regeringen
hebben zich sindsdien over de wet gebogen. Hoewel er vanuit de Tweede Kamer
steeds vaker stemmen opgingen om de aparte wet te schrappen, gaf de regering
daar nooit aan toe.

In 1978 werd in de wetgeving wel een onderscheid gemaakt. Belediging van
bevriende staatshoofden die zich ambtshalve in Nederland bevinden, kan sindsdien
een celstraf van maximaal twee jaar opleveren of een boete van maximaal ruim 20
duizend euro (artikel 118 sr). Belediging op afstand, zoals de Duitse komiek
Böhmermann deed, wordt minder zwaar bestraft (artikel 267 sr).

Dat het aparte wetsartikel met betrekking tot de belediging van bevriende
staatshoofden destijds niet is geschrapt, kwam volgens de laatste regering die
de wet aanpaste, in 1978, doordat Nederland volkenrechtelijke verdragen is
aangegaan waarin het zichzelf verplicht heeft 'om het diplomatieke en consulaire
verkeer te beschermen tegen zowel fysieke als niet-fysieke agressieve
gedragingen'.

Zijn er in Nederland ooit mensen vervolgd voor het beledigen van een bevriend
staatshoofd?

In de jaren dertig zijn drie Nederlanders aangeklaagd voor het beledigen van
Adolf Hitler, die toen nog als bevriend staatshoofd gold. Zo was er een
predikant uit Brabant die bij de bespreking van godsdienstige vraagstukken ten
aanzien van Hitler het woord 'boef' had gebruikt. Zijn zaak resulteerde niet in
een veroordeling. Volgens de predikant had hij gezegd 'dat Hitler, al doet hij
dit en dat, in het geheel nog niet een boef genoemd mag worden'.

In de jaren zestig kwam de wet onder vuur te liggen toen verschillende
Nederlanders werden vervolgd voor protesten tegen de Amerikaanse oorlog in
Vietnam. Ze riepen 'Johnson, moordenaar!', verwijzend naar de Amerikaanse
president Lyndon B. Johnson, die weigerde de troepen terug te trekken. De
Nederlandse demonstranten leerden snel. Om aanhouding te voorkomen verbasterden
sommigen de leus naar 'Johnson, molenaar!'.

Is de wetgeving achterhaald?

Ja, zeggen veel strafrechtdeskundigen. 'Er is geen enkele rechtvaardiging voor
een wettelijk onderscheid tussen een staatshoofd en een gewone burger', aldus
advocaat Gerard Spong. Waarom zouden we de een beter willen beschermen dan de
ander, vraagt hij zich af. 'Een staatshoofd is gezien zijn positie ook nog eens
beter in staat zich te verweren dan een burger. Weg met die wet!'

Zo denkt D66 er ook over. Sinds vorig jaar, toen een activist werd vervolgd
omdat hij 'fuck de koning' had geroepen, werkt de partij aan een initiatiefwet
om majesteitsschennis en het beledigen van bevriende staatshoofden uit het
wetboek van strafrecht te halen.

D66-Kamerlid Kees Verhoeven: 'Iedereen heeft de mogelijkheid om via de wet in
geweer te komen tegen een belediging. Dat geldt voor de koning, voor Erdogan en
voor de gemiddelde burger. Daar zijn geen aparte artikelen voor nodig.'

Verhoeven verwacht de initiatiefwet komende week in te dienen. Volgens hem
vormen de volkenrechtelijke verdragen geen belemmering. 'We hebben dat
uitgezocht en volgens ons kan het.'

Door de crisissituatie in Duitsland zijn ook andere Nederlandse politici wakker
geschrokken. VVD, PvdA, PVV, SP en GroenLinks laten weten voor afschaffing te
zijn.

De klacht van Erdogan bij Duitsland is hem alleen maar op meer beledigingen
komen te staan. Staatshoofden zullen het in het vervolg toch wel nalaten om dit
pad te bewandelen?

Toen de discussie over de strafbaarheid van belediging van bevriende
staatshoofden in de jaren zeventig een hoogtepunt bereikte, gaf de regering het
Wetenschappelijk Onderzoek- en Documentatiecentrum (WODC) opdracht onderzoek te
doen naar strafbare belediging.

Daaruit bleek dat personen die een klacht indienen omdat zij zich beledigd
voelden, dat meestal niet deden vanwege de belediging op zich, maar eerder als
een 'roep om aandacht voor een ander conflict tussen de betrokkenen'. Die
conclusie plaatst ook Erdogans klacht bij Duitsland in een ander perspectief.




Bekijk de oorspronkelijke pagina: ,

LOAD-DATE: 17 April 2016

LANGUAGE: DUTCH; NEDERLANDS

GRAPHIC: Een betoger tegen de Vietnamoorlog met een bord waarop het verbod
president Johnson een moordenaar te noemen werd omzeild.
Hollandse Hoogte

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              180 of 200 DOCUMENTS



                                 de Volkskrant

                             16 april 2016 zaterdag

Pure winst

BYLINE: LOES SINGELING

SECTION: Specials; Blz. 18, 19, 20, 21

LENGTH: 1671 woorden


Gamification: leren in spelvorm


Gamen, dat doen leerlingen maar in hun vrije tijd, toch? Tenzij in het spel
stiekem de lesstof zit verpakt. Dat heet gamification, en steeds meer leraren
ontdekken het.

'Heb ik de meeste punten? Gekkigheid. Dan kan ik beter niets inzetten.' 'Ik zet
gewoon tien in, hoppakee.' 'Hij zet alles in hè, dan moet jij ook. Je moet wel
mensen verslaan.' 'Wat is nou tactisch?' 'Ik wil gewoon Jan verslaan. Alles of
niets.'



'Faites vos jeux'. U kunt inzetten. Met die woorden stopt Martijn Koops het
geroezemoes. Nee, Koops is geen croupier en dit is geen casino. Koops is docent
op de lerarenopleiding natuurkunde van de Hogeschool Utrecht en dit is de
wiskundeles. Volwassen mannen en een enkele vrouw die al lesgeven en de
opleiding tot eerstegraads docent volgen, roepen luidkeels 'YES!' of 'Stòòòm'
als ze fiches verdienen of verliezen.

Vandaag geeft Koops het wiskundevak fourieranalyse. 'Superingewikkeld, dus je
moet echt je best doen ze op het puntje van hun stoel te houden.' Dat doet Koops
met een spel. De hele lesperiode hebben de studenten thuis theorie geleerd met
filmpjes en tijdens de les met quizzen punten - fiches - verdiend. Vandaag
kunnen ze die bij de laatste Powerpointoefentoets inzetten. De winnaar gaat naar
huis met een siliciumschijf. Voor de gewone burger een ietwat donkere spiegel,
voor natuurkundeleraren een fascinerend object waarop computerchips worden
geproduceerd.

Een paar minuten krijgen ze voor elke opgave. Als Koops eens het klaslokaal
verlaat, blijft het muisstil. 'Ze doen hun best, ze werken hard. Het is heel
anders lesgeven dan: hé, doe jij ook eens mee en leg jij dat eens weg.'

Zo'n gamesausje over een gewone les gieten, legt Koops uit, heet gamification.
Daarvoor worden spelvormen gebruikt die op iedere lesinhoud kunnen worden
toegepast. Kaartspellen bijvoorbeeld, bordspellen of onlinequizjes. Daarnaast
bestaan er serious games, of educatieve games. Die zijn speciaal ontwikkeld om
begrip of inzicht in een bepaald onderwerp te versterken.

Het prikkelen van de motivatie is volgens Sem van Geffen, die in 2014 het
studieboek Gamification in de klas schreef, een belangrijke functie van gamen in
de les. 'Lesgeven gaat nu nog vaak met saaie lesboeken. Een aantal jaar geleden
bleek uit een rapport van de Onderwijsinspectie dat één op de vijf leerlingen
zich verveelt. Toen dacht sommigen: kunnen we niet met een bordspel of een
onlinequiz de motivatie opkrikken?'

Volgens Van Geffen past de ontwikkeling in een digitaliserende samenleving,
waarin kinderen gewend zijn aan snelle prikkels en feedback en waarin informatie
op nieuwe manieren wordt verwerkt. In Amerika zijn al scholen waar alleen met
games wordt lesgegeven en ook in het bedrijfsleven worden elementen van
gamification toegepast. Hoewel het Nederlandse onderwijs wat achterloopt op de
ontwikkelingen, ziet Van Geffen dat het enthousiasme voor gamification toeneemt
zodra docenten er meer over leren. 'Het vervelende is dat je door het woord game
op het verkeerde been wordt gezet, want het roept het beeld op van videogames.
Collega's die daar weinig mee hebben, denken dan: die spelen kinderen maar
lekker thuis. Terwijl het ook een bord- of kaartspel kan zijn.'

Games zijn een middel, geen doel op zich, benadrukt van Geffen. Hij denkt dat
veel docenten zonder dat ze het beseffen al gebruikmaken van gamification. 'Door
bijvoorbeeld een kwartiertje galgje te spelen of een wedstrijdje tussen teams.
Maar het mag nog wel meer. Bied eens een hele les in spelvorm aan.'

Koops is al tien jaar bezig met gamification en games en gebruikt het in al zijn
lessen. Na de fourieranalyse is het tijd voor zijn robotklas. Ieder team heeft
een eigen robot. Thuis maken de leerlingen opdrachten die ze voor de les in hun
onlinedossier moeten uploaden. Met die zogenoemde quests verdienen ze punten,
waardoor ze tijdens de les verder mogen met proeven om de robot slimmer te
maken. Daarmee leren ze over eenvoudige elektronica, belangrijk voor een
natuurkundedocent. De robotlessen worden tijdens de toetsweek afgesloten met een
race.

Games zijn geen toverstafjes waarmee je de motivatie 180 graden kunt omdraaien,
weet Koops. Aan het begin leverde het verbeteren van de robot geen punten op,
waardoor sommige leerlingen er het nut niet van inzagen. 'En een leerling werd
zenuwachtig van de druk, ze vond het maar niets dat je niet verder mocht als je
geen huiswerk had gemaakt.'

Toch zijn verreweg de meeste studenten enthousiast. Maarten Visser (36) zit met
rode wangen aan zijn robot te sleutelen. Hij is zo geïnspireerd door Koops'
lesmethode dat hij er zelf onderzoek naar is gaan doen. 'Het werkt, merk ik op
mijn school in Delft. Als je zegt: dit is je huiswerk, doet niemand het. Als je
zegt: vorm teams, hier is een spelletje, dan maken ze dezelfde sommen wel. Niets
is mooier voor een docent dan leerlingen die vanzelf aan het werk gaan.'

Koops vertelt trots dat studenten vaak blijven hangen na de les en dat andere
docenten komen klagen dat studenten alleen nog zijn huiswerk maken. De prijs die
hij heeft betaald: een kerstvakantie en een paar weekenden om het spel te
ontwikkelen.

Dat is de reden dat gamification in het voortgezet onderwijs nog maar weinig
wordt toegepast, denkt student Jan Wolters (27). 'Je hebt je lessen,
vergaderingen, voorbereiding... Dit is wel je laatste prioriteit. Maar het is
wel een investering. De game die ik voor mijn 4-vmboklas in Alkmaar heb gemaakt
kostte tijd, maar nu kan ik hem zo uit de kast pakken.'

Kant-en-klare, gratis spellen, zoals het bordspel Expeditie Moendoes, dat
leerlingen kennis laat maken met wetenschappelijk onderzoek, zijn het populairst
in het voortgezet onderwijs, zegt Koops. 'Het kost geen moeite en omdat je het
kosteloos kunt aanvragen, hoef je geen toestemming te vragen aan de
schoolleiding.'

De faculteit educatie van de Hogeschool Utrecht (HU) probeert
middelbareschooldocenten voor games te enthousiasmeren met de minor vernieuwend
leren met ict en games. Daarin leren ze over gamification en het gerelateerde
flipping the classroom: thuis kijken leerlingen filmpjes waarin theorie wordt
uitgelegd, in de les wordt geoefend. 'Wat we niet meer doen, is lesgeven met een
bord en krijt. Tijd is duur en schaars, studenten komen van ver en hebben het
druk. Ze verwachten feedback, geen docent die een uur tegen ze aan praat', zegt
Rob Hoevenaars, een van de initiatiefnemers aan de HU.

Op de faculteit verspreiden de nieuwe onderwijsconcepten zich volgens hem als
een olievlek. Docenten die er niet aan meedoen, zien dat terug op hun
evaluaties. Toch kan het nog meer, vindt Koops. Zijn cursus spelontwerp is
gestopt: studenten kregen er maar 2 studiepunten voor, het paste nergens bij.
'Meer mensen moeten er tijd in steken, erin geloven.'

Dat is belangrijk, vindt hij, want games zijn er niet alleen voor de motivatie.
'Als een les niet lekker loopt, zou het kunnen dat de stof gewoon lastig in
woorden past. Een game kan dan het antwoord bieden.' Neem de game
Spacechallenge, waarbij leerlingen een ruimteschip moeten besturen in een
wrijvingsloze omgeving. 'Zo heb je het principe van wrijvingsloze beweging, wat
je moeilijk onder woorden kunt brengen, zo uitgelegd.'

Of games tot betere leerprestaties leiden, is nog niet onderzocht. Koops ziet de
scores van zijn leerlingen wel vooruitgaan, maar niet significant. Toch geeft
het hem genoeg vertrouwen ermee door te gaan. 'Studenten gaan thuis toch even
die theoriefilmpjes kijken. Anders, denken ze, sta ik straks tijdens het spel
voor lul.'

Binnenkort verschijnen de boeken Gamedidactiek van Martijn Koops en Gids voor
Gamification van Sem van Geffen.

KATIA DE PRINS (VMBO 'T VENSTER, ARNHEM) OVER FLIPQUIZ

'Flipquiz, een onlinequiztool, gebruik ik om voor een proefwerk de stof te
herhalen. Je maakt zelf vragen in verschillende categorieën en
moeilijkheidsgraden. Teams kiezen per categorie hoe moeilijk ze de vraag willen.
Hoe moeilijker, hoe meer punten ze kunnen verdienen. De antwoorden schrijven ze
op een whiteboardje dat ik zelf heb gemaakt van een gelamineerd A4'tje.
Leerlingen vinden het competitie-element leuk, iedereen doet mee en ze denken
echt na over de antwoorden. Ze vinden het wel belangrijk dat er iets tegenover
staat. Een extra punt op de toets, bijvoorbeeld.'

DON ZUIDERMAN (PABO, UTRECHT) OVER MINECRAFT

'In de Minecraftwereld kun je vrij rondlopen en alles bouwen wat je wilt. Voor
beeldende vorming kun je leerlingen een toren laten bouwen met bepaalde
constructietechnieken, waarbij te zien is welke functie het gebouw heeft. Voor
rekenen kun je ze een doolhof laten ontwerpen waarin ze een schat verstoppen,
waarmee ze meetkundige principes leren. Hiermee ga je uit van ontwerpend leren.
Je begint met een probleem en door onderzoeken, uitproberen, overleggen en
bijstellen vind je de oplossing. Dat kan ook met klei, maar Minecraft is
kinderen bekend, ze vinden het leuk en het bouwen gaat sneller en goedkoper.'

SEM VAN GEFFEN (KONING WILLEM I COLLEGE, 'S-HERTOGENBOSCH) OVER PLANET COASTER

'Planet Coaster, nu als testversie beschikbaar, is een commerciële game waarin
je een attractiepark bouwt. Je kunt het spel aan allerlei vakken koppelen. Als
je G-krachten wilt uitleggen, kun je leerlingen een achtbaan laten ontwerpen
waar die krachten op zo'n manier inzitten dat hij spannend is, maar niet zo erg
dat je er misselijk van wordt. Het spel simuleert namelijk ook hoe het ritje
wordt ervaren. Voor muziek kun je leerlingen laten werken aan een attractie
waarbij ze ook muziek en geluidseffecten moeten zoeken of componeren.'

JELMER EVERS OVER:

Gamification: 'Ik heb vroeger veel games gespeeld, haalde nachten door met
bijvoorbeeld Civilization. De verslavingsproblematiek ken ik dus van dichtbij,
maar ik zie ook de potentie voor het onderwijs. Zelf gebruik ik spellen in mijn
lessen - ook Civilisation. Gamedesigners weten goed hoe mensen leren. Ze bouwen
een wereld waarin gamers kennis opdoen om het spel te winnen. Daarvan kunnen
docenten gebruikmaken.'




Bekijk de oorspronkelijke pagina: , , ,

LOAD-DATE: 15 April 2016

LANGUAGE: DUTCH; NEDERLANDS

GRAPHIC:  mei 2015, 9.52 uur: Codarts Rotterdam
Foto Carel van Hees
 april 2015, 10.21 uur: Scheepvaart en Transport College
Foto Carel van Hees
 november 2015, 11.25 uur: Erasmiaans Gymnasium
Foto Carel van Hees
 mei 2015, 14.47 uur: ROC Albeda College
Foto Carel van Hees

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              181 of 200 DOCUMENTS



                                 de Volkskrant

                             16 april 2016 zaterdag

Ook een fiscalist heeft zijn ethiek

BYLINE: CHRISTIAAN VOS

SECTION: Vonk; Blz. 8, 9

LENGTH: 1944 woorden


Panama Papers - Het corrumperende effect van financiële organisaties


Wat bezielt de adviseurs die belastingontwijking mogelijk maken? Christiaan Vos
vindt dat je van zijn beroepsgroep best morele keuzes mag verwachten.

Komt een man bij de fiscalist. 'Dat wil ik ook!', zegt-ie. Een vriend was twee
jaar daarvoor om fiscale redenen naar België geëmigreerd. Nu wilde hij
hetzelfde. 'O', zei ik, de fiscalist. 'Wanneer heb je je vriend voor het laatst
gezien? Twee jaar geleden? Ga hem eerst maar eens opzoeken'. Bij terugkomst zei
mijn klant: 'Chris, verzin iets anders, ik vond het zo treurig! Dat wil ik
niet.'



Dus verzon ik wat anders, maar eerst spraken we over de zin en onzin van
belasting betalen. Dat doe ik wel vaker Hoeveel heb je voor dit land over? Kijk
eens om je heen, naar de wegen, de scholen, naar het verzorgingstehuis van je
moeder. Wat is het je waard? 10 procent, 50 procent - zeg het maar. Niet
iedereen wil via een fiscaal paradijsje het onderste uit de kan halen.

De Duitse filosoof Peter Sloterdijk denkt zelfs dat belasting een statussymbool
kan zijn. Voer een vrijwillige belasting in en maak een hitlijst van belasting
betalende superrijken. Zijn verwachting is dat de een niet voor de ander zal
willen onderdoen en zijn maatschappelijke bijdrage graag etaleert. Het
resultaat: een frisse belastingmoraal.

De Panama Papers laten iets anders zien. Stiekem verstopte vermogens, mogelijk
vanwege privacy, maar waarschijnlijk ook om geen belasting te betalen. En wie
wijst daarin vaak de weg? De fiscalist. Wel alleen binnen de wet. Maar is het
dan verder: u vraagt, wij draaien? Of hebben fiscalisten ook een moreel kompas?
Zouden ze er een moeten hebben?

'Betalen is voor de dommen', schreef econoom Flip de Kam bijna veertig jaar
geleden. In die tijd was het toptarief van de inkomstenbelasting nog 72 procent,
dus je ging pas op donderdagmiddag geld voor jezelf verdienen. Toen ik begin
jaren negentig als fiscalist begon, waren er nog steeds hoge tarieven én
makkelijk te omzeilen belastingwetten. De destijds heersende belastingmoraal was
gericht op het behalen van zoveel mogelijk fiscaal voordeel. Morele vragen? Die
werden niet gesteld.

Er waren gezagvoerders van de KLM die flatjes in Ierland aanhielden om minder
belasting in Nederland te betalen, huisartsen en apothekers richtten massaal een
man-vrouwfirma op en kregen zo twee keer de zelfstandigenaftrek, ziekenhuizen
bedachten leaseconstructies om btw te kunnen aftrekken en gemeenten probeerden
verwoed onder de heffing van overdrachtsbelasting uit te komen.

Menig gezagvoerder belandde in het gevang, en de andere constructies zijn
onmogelijk gemaakt. Als Kamerlid en later als bewindspersoon heeft vooral
PvdA'er Willem Vermeend hiervoor geijverd. De trukendoos van de fiscalist werd
leger en leger, en zowel fiscalist als belastingplichtige gingen zich binnen
Nederland steeds keuriger gedragen. Hier toont zich het gelijk van John
Christensen van Tax Justice Network, die stelt dat goede belastingwetten vanzelf
tot een goede belastingmoraal leiden.

Internationaal kan nog wel veel verdiend worden door slecht op elkaar afgestemde
wetten en speciaal door staten gecreëerde faciliteiten. Met de Nederlandse
bv-cv-structuur kun je bijvoorbeeld rente die je maar één keer betaalt twee keer
aftrekken, terwijl de ontvangende partij over die rente geen belasting betaalt.
Drie keer prijs dus. En zo zijn er nog honderden structuren bedacht waarmee
multinationals de belastingdruk substantieel kunnen verlagen.

trots zijn op een dubbeldip

Waarom alleen voor multinationals, maar niet voor de hardwerkende burger? Omdat
die laatste meestal woont en werkt in het land waar hij belasting moet betalen.
Multinationals 'wonen' overal en kunnen kiezen voor landen met een laag
belastingtarief. En de structuren zijn niet goedkoop; je moet veel winst maken,
willen ze zin hebben. Dat is niet weggelegd voor de gemiddelde burger.
Tegenwoordig betalen daarom niet alleen de dommen, maar ook de slimme
hardwerkende burgers.

Dat schuurt natuurlijk. Veel constructies zijn parasitair en daarmee schadelijk
voor zowel rijke landen als ontwikkelingslanden. Wat bezielt een fiscalist om
daaraan mee te werken?

Ik vind het werk in ieder geval leuk. Het is complex, intellectueel uitdagend,
je moet creatief zijn en er zit ook een ambachtelijke schoonheid in. Je kunt
echt trots zijn op een perfect opgezette 'dubbeldip' - waardoor bedrijfskosten
twee keer van de winst kunnen worden afgetrokken - of een andere structuur met
een nog exotischer naam. En dan is er nog de waardering van je klanten, die ook
heel goed betalen. Wie zou niet zwichten voor deze verleidingen?

letter en geest

Bovendien, het is toch allemaal binnen de wet? Dat zinnetje hoor je vaak als het
gaat over de Panama Papers, en het is te makkelijk om dit als een goedkoop
excuus weg te zetten. In ons politieke systeem zijn de parlementariërs er immers
om morele afwegingen te maken, en die zou je in de wetten moeten kunnen
terugzien. En als een belastingstructuur wel aan de 'letter van de wet' maar
niet aan 'de geest van de wet' voldoet, dan zijn er toch rechters? Waarom is het
morele oordeel van de fiscalist dan nog nodig?

Omdat je niet alles met wetten kunt regelen, die bieden niet meer dan een
minimumstandaard. Niet alles laat zich in een wet vatten: we hebben bijvoorbeeld
geen wet op vriendschappen. Wetten schieten ook vaak tekort doordat ze
achterlopen op de feiten, niet effectief zijn of ronduit onrechtvaardig. Wat
moreel juist is, valt niet altijd samen met wat wettelijk gezien juist is.

En in de huidige geglobaliseerde wereld speelt er nog iets anders. Door
internationale belastingplanning worden buitenlandse wetten 'geïmporteerd' die
buiten de invloed van onze natiestaat tot stand zijn gekomen. Hiermee importeren
we ook de normen en waarden van geheimhoudingsregimes en belastingparadijzen,
vastgelegd in wetten gebouwd op andere morele standpunten dan de onze. Dit
noodzaakt de fiscalist tot een eigen morele afweging.

Naar welke morele norm zouden fiscalisten zich dan moeten richten? In de
Nederlandse rechtspraak kennen we het begrip fraus legis, dat binnenlands
misbruik van belastingrecht verbiedt. In Europa ligt dat anders. Het recht op
vrije vestiging biedt bedrijven binnen Europa de mogelijkheid om fiscaal de
voordeligste weg te kiezen. Van misbruik van dit recht is volgens het Europese
Hof van Justitie alleen sprake bij volledig kunstmatige structuren. De
brievenbusvennootschappen op de Zuidas zijn dat volgens het Hof niet. Nederland
mag daar niets tegen doen. Dit soort jurisprudentie, met een flinterdun
misbruikbegrip, geeft een fiscalist weinig reden om zelf morele afwegingen te
maken.

Ik vind dat te mager. Er bestaat ook nog zoiets als een eigen geweten en oog
hebben voor 'de ander'. Vooral het perspectief van de ontwikkelingslanden heeft
mij de ogen geopend. Vroeger zag ik het kat- en muisspel tussen fiscus en
fiscalist uitsluitend als een soort Stratego of Risk, met aan elkaar gewaagde
partijen en heldere spelregels. Nu zie ik in dat internationaal de spelregels
niet helder zijn en dat ontwikkelingslanden nauwelijks partij kunnen bieden
tegen het gesloten blok van multinationals, adviseurs en met belasting
concurrerende staten.

dood geld

Ik heb daarom het credo 'wat mag, moet kunnen' achter me gelaten en weeg naast
de rechten en belangen van mijn klant ook de rechten en belangen van anderen mee
bij de keuzes die ik als fiscalist maak. Zo adviseer ik niet langer 'dood geld'
- inactieve potten met belegd vermogen - want de belastingbesparing is dan
uitsluitend gericht op het vergroten van bestaande rijkdom, waardoor de
verschillen in de wereld verder worden vergroot. Wel regel ik graag zo min
mogelijk belasting voor ondernemingen die een mooi product maken en
werkgelegenheid creëren. Maar ik help dan weer niet bedrijven die
schijnzelfstandigen in een zzp-verband willen duwen, want ook dat is slechts op
winstmaximalisatie gericht en ondermijnt een goed werkende arbeidsmarkt.

Nu zijn dit mijn persoonlijke keuzes, maar je zou van fiscalisten wel vaker
morele afwegingen mogen verwachten. Zeker als ze meegezogen dreigen te worden in
zaken die op gespannen voet staan met de wet, zoals bij wat de branche
'champagne-rulings' noemt. Om onzekerheid over fiscale gevolgen weg te nemen,
onderhandelen fiscalisten met de Belastingdienst en stellen ze de feiten vast in
een overeenkomst, de zogeheten ruling. Daarbij worden feiten vaak mooier
voorgesteld, of soms zelfs gefingeerd. Als het lukt heb je een champagne-ruling,
een ruling waarvan je weet dat je er geen recht op hebt en die je toch hebt
binnengesleept. Knallen met die kurken!

de banaliteit van het kwaad

Zijn fiscalisten die hier aan meewerken - gelukkig uitzonderingen in Nederland -
dan slechte mensen? Die conclusie is ook weer te makkelijk, want fiscalisten
werken niet in een isolement. Om een complexe internationale structuur op te
tuigen, moeten advocaten, bankiers, juristen en fiscalisten samenwerken. Een
fiscalist kan wel de vraag stellen of iets moreel in de haak is, maar dan moet
er bij klanten ook iemand zijn die daarop aanslaat. Uit de dubieuze constructies
die nu openbaar worden, kun je afleiden dat die er vaak niet zijn.

Bovendien gaat het doorgaans sluipenderwijs. Zeker bij langlopende projecten
dreigt bijvoorbeeld het gevaar van 'backward engineering'. Daar liep ik vorig
jaar weer eens tegenaan. Het begint bij een product dat interessant en goed is
voor consumenten. Dan blijkt dat investeerders er niet mee uit de voeten kunnen,
bijvoorbeeld vanwege te weinig winst of te veel risico. Dan wordt het zo
aangepast dat het wel goed is voor de investeerders, maar veel minder goed voor
de consument. Ergens onderweg gaat het moreel wringen, maar stoppen is lastig.

Het doet denken aan de banaliteit van het kwaad van Hannah Arendt. Als we
allemaal maar een schakeltje zijn, ieder slechts verantwoordelijk voor een deel
van het geheel, dan kan het gevolg zijn dat het denken stopt. Arendt kwam tot
haar stelling toen ze het proces volgde tegen de nazi Adolf Eichmann voor zijn
rol in de Holocaust. Ik vergelijk de fiscalist niet met Eichmann - die
vergelijking gaat op alle fronten mank - maar het door Arendt beschreven
mechanisme kan ons wel helpen te begrijpen hoe het werkt. Joris Luyendijk
signaleerde het ook in de financiële sector: een mechanisme dat tot immoreel
handelen leidt, doordat mensen tot amorele werknemers worden gemaakt.

Het corrumperende effect van grote organisaties op individuele mensen moet niet
worden onderschat. Daar mogen we met z'n allen wel wat meer oog voor hebben. De
morele mens verdient bescherming. Het geheel moet deugen. De staat moet voor
goede wetten zorgen, en de multinationals, de banken en de advieskantoren moeten
ruimte bieden voor morele afwegingen. Hans Gribnau, hoogleraar belastingrecht
aan de Universiteit Tilburg, stelt terecht dat we in elk geval van bedrijven die
maatschappelijk verantwoord willen ondernemen mogen eisen dat ze bij de
vaststelling van hun belastingbeleid een ethische afweging maken. En het moet
nog een stap verder: ze moeten voorkomen dat hun organisaties amorele werknemers
en amorele adviseurs voortbrengen.

De fiscalist kan het niet alleen. Maar hij kan en moet zelf ook iets doen:
blijven denken.

Christiaan Vos is fiscaal-econoom en filosoof. Hij doet onderzoek aan de
Universiteit van Amsterdam naar ethische aspecten van internationale
belastingconcurrentie.

Ik regel graag zo min mogelijk belasting voor ondernemingen die met een mooi
product werkgelegenheid creëren. Maar bedrijven die schijnzelfstandigen in een
zzp-verband dwingen help ik niet




Bekijk de oorspronkelijke pagina: ,

LOAD-DATE: 15 April 2016

LANGUAGE: DUTCH; NEDERLANDS

GRAPHIC: Bier en Brood

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              182 of 200 DOCUMENTS



                                 de Volkskrant

                             13 april 2016 woensdag

Spaanse partijleiders, het zijn net mensen

BYLINE: MAARTJE BAKKER

SECTION: Opinie en Debat; Blz. 25

LENGTH: 655 woorden


media in spanje


Tijdens de eerste coalitieonderhandelingen in de Spaanse geschiedenis doen
partijleiders op bijna lachwekkende wijze hun best om over te komen als gewone,
hardwerkende burgers, constateert correspondent Maartje Bakker.

Coalitieonderhandelingen in Spanje, dag 105. Premier Mariano Rajoy wordt een uur
geïnterviewd op tv. 'Als iemand me niet aanstaat, dan zoek ik niet de
confrontatie, maar kies ik een parallelle weg', bekent hij. 'Op die manier ben
je gelukkiger, geloof me.'



Rajoy doelt niet op zijn houding jegens de andere politieke partijen. Toch is
dit precies hoe de leider van de conservatieve Partido Popular (PP) zich opstelt
tijdens de onderhandelingen. Rajoy zegt dat hij een brede coalitie wil van zijn
PP en aartsvijand PSOE. Maar nee, al in geen maanden heeft hij met de
sociaal-democratische PSOE gebeld.

Coalitieonderhandelingen in Spanje, dag 106. Nu verschijnt Pablo Iglesias, de
leider van de linkse protestpartij Podemos, op tv. 'We proberen uit alle macht
een regering te vormen', zegt hij. 'Ik geef toe en ik geef toe aan de
sociaal-democraten. Als ze niet willen dat ik vicepresident word, prima, dan
stap ik opzij.'

De Spaanse media volgen elke stap die politici zetten op de voet. Ze roepen het
beeld op van een gezelschap van politici dat eindeloos over een rotonde rijdt,
zonder dat iemand een afslag durft te nemen die naar een coalitie leidt.
Aanvankelijk mocht PP-voorman Rajoy proberen een richting aan te geven, toen de
leider van de PSOE en nu wordt weer geroepen om de PP-leider.

De formatie verdringt al het andere nieuws. Het is tenslotte de eerste keer dat
in Spanje een coalitieregering wordt gevormd.

Ondertussen zijn de politici begonnen met hun 'pre-campagne' voor de volgende
verkiezingen. Het verklaart waarom twee politiek leiders zich vorige week
uitgebreid lieten interviewen op televisie. Nu veel Spanjaarden zich afvragen
'waar ze in godsnaam mee bezig zijn in Madrid', trachtten ze vooral te laten
zien dat ze helemáál niet vervreemd zijn van de kiezers. Dat is voor Rajoy niet
gemakkelijk, nu is gebleken dat veel van zijn partijgenoten zich hebben verrijkt
door corruptie. 'De overgrote meerderheid is eerzaam', beweert hij. 'Maar
politici zijn niet perfect, net als de samenleving.' En ja, hij heeft zich wel
eens vergist in medepolitici, maar kan dat niet iedereen gebeuren?

Rajoy beseft dat menselijkheid is wat hij nodig heeft. Hij woont in een paleis,
in afzondering. 'Soms grijpt de stilte je naar de keel', zegt hij. 'Het is niet
gemakkelijk.' Het lukt de PP-leider slecht de vervreemding te verbloemen. Spanje
is een goed land, zegt hij. 'Nergens komen zoveel Erasmusstudenten. We hebben
prachtige treinen en wegen.' Maar ze zijn leeg, antwoordt de interviewer,
denkend aan de dure tol en treinkaartjes. Rajoy: 'Ja ja, leeg, maar we hebben
ze!'

Een dag later is Pablo Iglesias van Podemos aan de beurt. Hij treedt op in het
melige en populaire programma El Hormiguero, 'De Mierenhoop'. De twee
mieren-handpoppen worden door Iglesias getrakteerd op een lesje 'hoe de elite
ons besteelt'. Hijzelf is natuurlijk een gewone, hardwerkende Spanjaard, niet te
beroerd om vijfentwintig uur achtereen te onderhandelen.

Zijn partij radicaal? Iglesias: 'Wij zijn niet anti-systeem, dat zijn degenen
die de gezondheidszorg en het onderwijs hebben geprivatiseerd. Juist de mensen
met stropdassen zijn vaak de schurken en de dieven. Wij zijn van het gezonde
verstand.'

'Dit is een film die we al kennen', verzucht een criticus van El País. 'Nog een
campagne kunnen we niet verdragen.' Niemand in Spanje heeft zin om wéér te
stemmen. Een nieuwe stemronde is als een hoger beroep voor politieke partijen.
Het vonnis van de kiezer zal volgens opiniepeilingen onverbiddelijk hetzelfde
zijn: de tijd van meerderheidsregeringen is voorbij, de macht moet worden
gedeeld. Uit El País: 'Alsjeblieft, nieuwe hoofdstukken en laat ze aan het werk
gaan.'




Bekijk de oorspronkelijke pagina:

LOAD-DATE: 12 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              183 of 200 DOCUMENTS



                                 de Volkskrant

                             13 april 2016 woensdag

Oostenrijk versterkt zijn grenspost Brennerpas

BYLINE: VAN ONZE CORRESPONDENT ARIE ELSHOUT

SECTION: Ten Eerste; Blz. 2

LENGTH: 566 woorden


Europese Commissie bezorgd over solistisch optreden

Oostenrijk zal uiterlijk per 1 juni strengere grenscontroles invoeren op de
Brennerpas. Dat heeft minister van Defensie Hans Peter Doskozil dinsdag gezegd.
Het land verwacht een toename van het aantal vluchtelingen vanuit Italië en wil
daarop voorbereid zijn. De Europese Commissie is zeer bezorgd over de plannen.

Opnieuw loopt Wenen voorop in de pogingen de vluchtelingenstroom te beteugelen.
Het nam eerder dit jaar het voortouw bij het afsluiten van de zogeheten
Balkanroute. De vrees is nu dat de migranten andere routes zullen gaan volgen en
dat het aantal vluchtelingen dat over zee naar Italië komt dit jaar verdubbelt
tot 300 duizend. Daarom is Oostenrijk uit voorzorg begonnen met de aanleg van
een controlepost op de Brennerpas.

Op de vraag of er hekken komen, antwoordde minister Doskozil volgens het
persbureau Reuters dat het systeem zal gaan lijken op 'dat in Spielfeld'. In die
Oostenrijkse plaats aan de grens met Slovenië bestaat de grenspost uit hekken en
omheinde tenten, waar vluchtelingen worden opgevangen, geregistreerd en
tegengehouden als de door Wenen ingestelde quota voor die dag zijn bereikt.

Op de Brennerpas zouden dinsdag bouwploegen beginnen met het asfalteren van het
terrein. De exacte datum van de invoering van de strengere grenscontroles hangt
af van het aantal migranten en de voortgang van de bouwwerkzaamheden, zei
Doskozil.

De Brennerpas is in de Alpen de belangrijkste doorgangsroute van
transportbedrijven die via Oostenrijk van Duitsland naar Italië rijden of
andersom. Ongeveer twee miljoen vrachtauto's passeren elk jaar de pas. Duitsland
is voor Italië de belangrijkste handelspartner. In de zomer is er ook veel
toeristenverkeer.

Brussel zegt nauwkeurig te zullen kijken naar wat Oostenrijk gaat doen. 'De
Brennerpas is essentieel voor de vrijheid van verkeer binnen de Europese Unie',
zei een woordvoerster. De vrees is dat strengere controles tot langere
wachttijden leiden voor vrachtauto's en dus tot hogere kosten. De Europese
Commissie moest het nieuws uit de pers vernemen. Ook Italië leverde kritiek.
'Muren lossen de problemen niet op.'

Oostenrijk was in 2015 een van de meeste gastvrije landen. Het was een
bondgenoot van de Duitse bondskanselier Angela Merkel en nam 90 duizend
vluchtelingen op. Maar begin dit jaar gooide de grote coalitie van
sociaal-democraten en conservatieven het roer om. Zij stelde een bovengrens in
voor het aantal asielzoekers en besloot samen met de westelijke Balkanlanden de
belangrijkste vluchtelingenweg te sluiten. Merkel mokte en Brussel ook, maar
sommige Europese regeringen en Duitse politici vonden het stilletjes allemaal
best.

Oostenrijk is nauwelijks onder de indruk van het chagrijn in Berlijn of Brussel.
In een vraaggesprek met Der Spiegel in februari was Doskozil snoeihard. De
sociaal-democraat wees erop dat de verzorgingsstaat en arbeidsmarkt de toevloed
nauwelijks meer aankonden. 'Dan schrijven Europese commissarissen ons brieven en
leveren kritiek. Die staan zo ver af van de werkelijkheid dat ze in ogen van
gewone burgers elke legitimiteit verloren hebben.' Een factor die in de
Oostenrijkse ommezwaai ook een rol speelde, was de winst van de extreem-rechtse
FPÖ in de peilingen.

Doskozil heeft steeds gezegd dat hij ook militairen naar de Brennerpas stuurt
als het nodig is. Daarover zei hij dinsdag niets.




Bekijk de oorspronkelijke pagina:

LOAD-DATE: 12 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              184 of 200 DOCUMENTS



                                 de Volkskrant

                             12 april 2016 dinsdag

'ABN Amro verhult eigendom via Guernsey'

BYLINE: VAN ONZE VERSLAGGEVER GIDI POLS

SECTION: Ten Eerste; Blz. 6

LENGTH: 482 woorden


Je kunt het verhullen van eigendom in belastingparadijzen enkel tegengaan door
de internationale regelgeving aan te passen. Gebeurt dat niet, dan mogen
bedrijven als ABN Amro dit gewoon als dienst blijven aanbieden.



Dat zeggen drie onafhankelijke fiscalisten naar aanleiding van het bericht dat
ABN Amro de namen van klanten zou verhullen via een dochter op Guernsey. ABN
Amro opereert precies binnen de wet, aldus de fiscalisten. Ook de staatsbank
zelf benadrukt dat.

Het gebruik van belastingparadijzen is niet verboden zolang het geld dat daar in
vennootschappen zit wordt opgegeven bij de lokale fiscus. Zelfs niet als de
eigenaar van de vennootschappen verhuld wordt, zoals kan via ABN-dochter
Martello in Guernsey. Martello is aandeelhouder in naam, ofwel 'nominee
shareholder', van 25 vennootschappen op de Britse Maagdeneilanden en houdt op
die manier de identiteit van hun eigenaar geheim, blijkt uit publicaties in de
dagbladen Trouw en Het Financieele Dagblad.

'Om belasting te ontwijken, is die geheimhouding niet nodig. Dat kan en mag ook
gewoon in alle openheid', zegt Jan van der Geld, hoogleraar belastingrecht aan
de universiteit van Tilburg. Een geheime constructie maakt illegale
belastingontduiking wel gemakkelijker, 'maar ik denk niet dat ABN Amro meewerkt
aan illegale praktijken. Zij hebben een meldplicht.' De bank wijst hier ook op.
'Als je echt te kwader trouw bent, kun je schimmige zaken gemakkelijker via een
minder bekende partij in een land met minder regels doen', aldus een
woordvoerder.

'De publieke commotie laat zien dat afschermen tegenwoordig een ongemakkelijk
gevoel geeft. Mensen willen dat het controleerbaar is voor de Belastingdienst',
zegt de Leidse hoogleraar belastingrecht Koos Boer.

Belastingontwijking is dan wel legaal, maar volgens velen ook moreel
verwerpelijk. 'Het dreigt een rat race to the bottom te worden. Waarbij rijke
multinationals steeds minder belasting betalen en jan-met-de-pet steeds meer',
zegt Van der Geld. Het ministerie van Financiën - aandeelhouder in ABN Amro -
wilde maandag nog niet reageren op de constructie bij de bank. In een brief aan
PvdA-leden van zondag noemt minister Dijsselbloem legale ontwijking
'onwenselijk'. Transparantie zou volgens de minister de beste manier zijn 'om
deze rot aan te pakken'.

Toch kun je niet van bedrijven verwachten dat ze vrijwillig meer belasting gaan
betalen dan verplicht is, zegt Van der Geld. 'Wie met een beschuldigende vinger
wil zwaaien, moet naar de overheid wijzen. Bij dit soort morele zaken heeft de
wetgever de eerste verantwoordelijkheid.' Van der Geld betwijfelt of de
politieke wil er is om serieuze maatregelen te nemen. 'Overheden zijn bang dat
hun fiscale concurrentiepositie verslechtert. Ze worden gechanteerd door
multinationals die dreigen weg te vluchten met hun kapitaal.'

'Ik denk niet dat ABN aan illegale praktijken meewerkt'




Bekijk de oorspronkelijke pagina:

LOAD-DATE: 11 April 2016

LANGUAGE: DUTCH; NEDERLANDS

GRAPHIC: Minister Dijsselbloem van Financiën: transparantie 'om deze rot aan te
pakken'.
Foto ANP

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              185 of 200 DOCUMENTS



                                 de Volkskrant

                             12 april 2016 dinsdag

Ongeremd fulmineerde de kerkhervormer tegen de joden

BYLINE: SANDER VAN WALSUM

SECTION: Ten Eerste; Blz. 4, 5

LENGTH: 1057 woorden


Luther Protestantse Kerk in Nederland neemt afstand van zijn anti-joodse
uitspraken


Met het Lutherjaar 2017 in aantocht neemt het onbehagen toe over het
antisemitisme van de man die 500 jaar geleden de Reformatie inluidde.

Voor 12,95 euro is hij verkrijgbaar in de betere speelgoedwinkel: het
Luther-poppetje van Playmobil. Een olijk mannetje, stemmig gekleed in zwart, met
een ganzenveer in de ene hand en een traktaat in de andere hand. Daarop staan de
95 stellingen tegen de geloofspraktijken van de rooms-katholieke kerk waarmee
Luther in 1517 de Reformatie inluidde.



Volgend jaar wordt deze gebeurtenis wereldwijd herdacht. Met symposia,
tentoonstellingen en kerkdiensten. In Duitsland, het geboorteland van Maarten
Luther, wordt elke plek die met hem in verband kan worden gebracht aangeprezen
als een must voor toeristen. De slotkerk in Wittenberg, waar hij zijn rebelse
stellingen op de deur zou hebben gespijkerd, is enkele jaren geleden al grondig
opgeknapt. In het naburige Luther Hotel worden salades versierd met
Luther-tomaten. In Luthers geboorteplaats Mansfeld is twee jaar geleden een
Luther Museum geopend.

Met de nadering van het Lutherjaar 2017 neemt ook het onbehagen toe over de
antisemitische uitspraken waaraan de kerkhervormer zich heeft bezondigd. De
Lutherse Wereldbond heeft zich daarvan al in 1983 gedistantieerd. De
Evangelische Kerk in Duitsland erkende vorig jaar deemoedig de joden 'verregaand
in de steek' te hebben gelaten. En gisteren nam ook de Protestantse Kerk in
Nederland (PKN), het verband waarin de Lutherse Kerk in 2004 is opgegaan,
officieel afstand van de laakbare uitspraken van Luther - op voorspraak van
vertegenwoordigers van de joodse gemeenschap in Nederland. 'Voor ons is dit het
slotakkoord van een lang proces', zegt PKN-woordvoerder Marloes Nouwens. 'Niet
het startsein.'

Door nu rekenschap af te leggen van Luthers schaduwkanten, kunnen de kerken die
hun origine vinden in de Reformatie tijdens het Lutherjaar wat onbeschroomder
zijn verdiensten etaleren. Want die zijn er natuurlijk ook. Luther bond als
eenling de strijd aan tegen de destijds oppermachtige moederkerk. Hij schreef de
Duitse vertaling van de Bijbel, die daardoor toegankelijk werd voor eenvoudige
geletterden. Hij sprak de taal van de 'gewone man' en hield hem voor dat hij de
pastoor als intermediair tussen God en de mens kon missen als kiespijn. Luther
was zonder twijfel dapper en hij bezat de gave van het woord - zij het dat hij
zich steeds agressiever ging uiten naarmate hij meer door nierstenen, maagzweren
en reuma werd geplaagd.

Luther was ook multi-interpretabel: hij was de held van de arbeidende klasse
omdat hij het opnam tegen het machtigste instituut van zijn tijd. Tezelfdertijd
verwees de elite naar Luthers vermaning het wereldlijk gezag te gehoorzamen. In
de 19de eeuw gold Luther als wegbereider van het Duits nationalisme. De leiders
van de DDR eigenden hem toe als wegbereider van het socialisme. Voor
Hitler-opponent Dietrich Bonhoeffer was Luther een inspirerende bestrijder van
de tirannie. De vulgaire antisemiet Julius Streicher noemde Luther tijdens de
processen van Neurenberg zijn 'voornaamste inspiratiebron'.

Al diegenen die zich op Luther beriepen, hadden een beetje gelijk - zelfs Julius
Streicher. Het idioom van Luthers in 1543 verspreide pamflet Über die Juden und
ihre Lügen is uitwisselbaar met dat van Streichers tijdschrift Der Stürmer.
Ongeremd fulmineerde hij tegen de joodse geloofspraktijk, tegen de joodse
'bloeddorst en leugenachtigheid'. Hij prees maatregelen tegen de joden aan die
zich niet wezenlijk onderscheiden van de praktijk in de eerste jaren van het
nazi-regime.

Apologeten van Luther hebben aangevoerd dat hij een kind was van zijn - nu
eenmaal van antisemitisme doortrokken - tijd, maar daarmee geven ze Luther te
veel krediet, schreef Chris Quispel in zijn vorig jaar verschenen boek
Anti-Joodse beeldvorming en Jodenhaat. 'Zelfs Erasmus zag de joden nog als
schuldig aan de kruisiging. Maar de redeloze woede waarmee Luther tegen de joden
schreef en zijn onvermogen zijn razernij nog in een gestructureerd betoog te
verwerken, zijn uitzonderlijk.'

En raadselachtig. Want in zijn vroegere leven heeft Luther zich - zeker naar de
maatstaven van zijn tijd - opvallend positief geuit over de joden. In hun
weigering zich tot het katholicisme te bekeren, zag hij een uiting van
zielsverwantschap. 'Als ik jood was geweest en de stomkoppen en sukkels had
gezien die het christelijk geloof verkondigden, zou ik liever een zeug zijn
geworden dan een christen', schreef hij in 1523 met de hem kenmerkende
directheid.

Luther verwachtte dat joden zich massaal en uit de diepste overtuiging tot het
lutheranisme zouden bekeren - zoals Abraham Kuyper zijn kerk later als het
'nieuwe Israël' zag. Met het woeste pamflet dat hij in 1543 - drie jaar voor
zijn dood - schreef, heeft hij wellicht lucht gegeven aan zijn frustratie over
het feit dat zijn geloofsrichting voor de joden niet aantrekkelijker was dan het
katholicisme. Luther keerde zich af van het volk dat hem niet wilde volgen. 'In
het geheel van zijn oeuvre zijn z'n anti-joodse tirades Fremdkörper', zei de
theoloog Wim van Vlastuin vorig jaar in Trouw. 'Hij was de kluts kwijt, hij was
ziek en deed allerlei heftige uitspraken, ook over katholieken en protestanten.'
Het vervelende is alleen dat de antisemitische oprisping van Luther door de
uitvinding van de boekdrukkunst een uitzonderlijk groot bereik had.

Weet daarom lieve Christus, en twijfel er niet aan, dat U naast de Duivel geen
verbitterder, giftiger, heviger vijand hebt dan een waarachtige Jood. (Joden en
duivels Antisemitische uitspraken van Maarten Luther)

Wanneer je een Jood ziet of aan een Jood denkt, zeg dan tegen jezelf: die tronie
die ik daar zie, vervloekte, verwenste en bespuwde alle zaterdagen mijn lieve
Heer Jezus Christus, die mij met zijn dierbare bloed verlost heeft.

Ten eerste moet men hun synagogen of scholen in brand steken en wat niet wil
branden moet men met aarde overdekken, zodat geen mens er een steen of een
sintel meer van ziet, voor eeuwig niet.

Ten tweede ook hun huizen afbreken en verwoesten. Want daar binnen doen ze
hetzelfde als in hun scholen. In plaats daarvan brenge men hen onder een
(simpel) dak of wijze hun een stal toe, zoals in het geval van de zigeuners.




Bekijk de oorspronkelijke pagina: ,

LOAD-DATE: 11 April 2016

LANGUAGE: DUTCH; NEDERLANDS

GRAPHIC: Reflecties van een portret van Maarten Luther op een tentoonstelling in
een museum in Halle, Duitsland.
Foto Peter Endig / EPA
Playmobil-poppetje van Luther, met ganzenveer en traktaat.

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              186 of 200 DOCUMENTS



                                 de Volkskrant

                             11 april 2016 maandag

Helemaal niet boos op Europa

BYLINE: DOOR OLAF TEMPELMAN

SECTION: Ten Eerste; Blz. 3

LENGTH: 958 woorden


Zaterdag mocht iedereen komen kijken hoe Nederland de EU-top ontvangt op het
overdekte binnenplein van het Scheepvaartmuseum. Een positief EU-gevoel
overheerste.


Het Open Pleyn van het Scheepvaartmuseum in Amsterdam wordt overkoepeld door een
schitterende glaskap met in het hoogste punt een windroos. Daaronder ligt deze
dagen een enorm marineblauw tapijt met motieven van planeten, sterren en een
ingenieus lijnenspel. Zie hier twee Hollandse geloofsbrieven: diversiteit en
verbondenheid. Dit tapijt getuigt voor de goede observator ook van Hollandse
smaak: sober doch elegant. Leiden Fransen of Italianen de Europese Unie, dan
valt zo'n tapijt meteen een stuk bonter uit en een stuk duurder - ja toch?



Op deze sterrenhemel van bijna 900 vierkante meter vergaderen EU-ministers met
delegaties in alle soorten en maten. 168 man passen op het marineblauwe
hemelgewelf onder de glaskap. In de vier hoeken van het Open Pleyn worden de
cabines opgetuigd voor de diverse tolken. De symmetrie van deze vergaderruimte
is net zo mooi als die van de glaskap. Een fraaier visitekaartje kan
EU-voorzitter Nederland nauwelijks afgeven.

Robert van Lopik, commercieel directeur van het Scheepvaartmuseum: 'Veel
EU-ministers vinden het hier zo mooi dat ze na afloop van de vergaderingen
spontaan om rondleidingen vragen. De Portugezen zijn dol op het VOC-schip. Die
hebben ook zo'n groots verleden op zee.'

Zaterdag, drie dagen na het Oekraïne-referendum, mag 'het gewone volk' eenmalig
zijn ogen de kost geven op de plek waar Nederland zich kwijt van zijn taak als
EU-voorzitter. Is dat niet een beetje alsof de koning zijn paleis toont, terwijl
het volk 72 uur eerder aangaf genoeg te hebben van de monarchie? Immers: in 1789
ging het plebs elitebastions fysiek te lijf, anno 2016 bestorm je de Bastille
per referendum, met een beetje hulp van Jan Roos.

De wedervraag die je krijgt op het Open Pleyn met de marineblauwe sterrenhemel:
over welk boos Nederlands volk hebt u het? Roy uit Groenlo zei ja tegen het
associatieverdrag met Oekraïne, Suzanne uit Oegstgeest en Erik uit Franeker
hadden ja gestemd als de 30-procentsdrempel in het laatste uur al duidelijk was
gehaald. Onder de glaskap op het Open Pleyn kun je nog iets horen: '80 procent
van het Nederlandse volk zei géén nee!'

De meeste buitenlandse bezoekers verkeren zowel in onwetendheid over 'ons'
referendum als over 'ons' voorzitterschap. Zij zijn blij verrast als de jonge
historica Anne-Maria van Hilst hun vertelt dat ze hier in het Scheepvaartmuseum
in het kloppend hart van de EU verkeren. Van Hilst stemde woensdag ja, net als
een meerderheid van het kleine percentage Amsterdammers dat naar het stemlokaal
ging. 'Ik ben trots op Amsterdam', zegt zij.

Normaliter geeft Van Hilst in het Scheepvaartmuseum uitleg over de Nederlandse
maritieme geschiedenis, vandaag vertelt zij op het Open Pleyn over het decor van
ons voorzitterschap. De meeste Nederlandse bezoekers luisteren daar welwillend
naar, al komt de overgrote meerderheid niet voor 'de EU-zaal' maar voor gewone
trekpleisters als het VOC-schip en de Koningssloep.

Niet alle bezoekers reageren enthousiast als Van Hilst het woord EU laat vallen.
Sommigen briesen: 'belachelijke geldverspilling', 'wil ik niets over horen', om
vervolgens snel door te lopen. Wat Anne-Maria van Hilst graag uitlegt: Nederland
werd een succesvolle, welvarende natie door de wereldzeeën te bevaren én door de
wereld binnen te laten. Wie de geschiedenis kent, die weet dat Jan Roos een
atypische Hollandse matroos is: wel de kleren voor op zee, niet het vermogen ver
te kijken.

In de eeuw die later de Gouden Eeuw werd gedoopt, de 17de, was er geen plek in
Europa zo internationaal en zo etnisch gemengd als onze Republiek der Zeven
Provincieën. Hier heerste, een unicum in die tijd, godsdienstvrijheid. De
republiek verschafte onderdak aan Sefardische Joden die gevlucht waren voor de
Portugese inquisitie, aan Asjkenazische Joden op de vlucht voor antisemitsme in
Midden-Europa en aan hugenoten die waren uitgeweken voor de anticalvinistische
terreur van de Zonnekoning.

Een echo daarvan vormt wellicht het rood-wit-blauwe bord met de tekst
'Asielzoekers zijn okay' , langs de muur van het oude marineterrein op het
stadseiland Kattenburg. Dat hebben jonge kunstenaars daar neergezet in het kader
van 'Europe by the People', het culturele programma rondom het Nederlandse
voorzitterschap. Vandaag opent minister Bussemaker op het Java-eiland de
'tijdelijke duurzame campus' FabCity, waar studenten en kunstenaars 'oplossingen
zoeken voor stedelijke problematiek'.

De Kattenburgse muur waarlangs je naar het Scheepvaartmuseum loopt, is in het
kader van 'Europe by the People' gedecoreerd met foto's van Henk Wildschut uit
de jungle van Calais. De EU-ministers zien die foto's 's ochtends echter niet.
Die logeren bijna allemaal in hotels aan het water en komen per boot naar hun
Europese vergaderingen. De Nederlandse ministers verwelkomen hen op de steiger
bij het VOC-schip.

Zo werden hoogwaardigheidsbekleders in het Amsterdam van de Gouden Eeuw ook
ontvangen. Geen wonder dat de Europese reacties lyrisch zijn. Robert van Lopik
van het Scheepvaartmuseum mocht al flink wat Europese complimenten in ontvangst
nemen: slim gedaan en nog goedkoop ook. Als andere landen de EU leiden, dan
ontstaan er in hun hoofdsteden verkeersopstoppingen vanwege ministerskaravanen
met loeiende sirenes. In de Nederlandse hoofdstad, gebouwd op palen, waaien ze
uit op het water.

Na hun vergaderingen mogen ministers ook nog lunchen met uitzicht op het water.
Op het menu staan dan Nederlandse seizoensgerechten, geserveerd met
Noord-Hollandse wijnen. Voor je het weet heeft iedereen daar de smaak van dat
Oekraïne-referendum mee weggespoeld.




Bekijk de oorspronkelijke pagina:

LOAD-DATE: 10 April 2016

LANGUAGE: DUTCH; NEDERLANDS

GRAPHIC: De Europese topvergaderzaal wordt gereedgemaakt.
Foto's Guus Dubbelman / de Volkskrant
Een toeriste uit Azië maakt een selfie op het VOC-schip De Amsterdam.
Twee bezoekers van het Scheepvaartmuseum bekijken oude navigatiesystemen.

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              187 of 200 DOCUMENTS



                                 de Volkskrant

                             9 april 2016 zaterdag

Pleidooi voor fiscaal fatsoen

BYLINE: CHRISTIAAN VOS

SECTION: Vonk; Blz. 6, 7

LENGTH: 1989 woorden


Panama Papers - Het echte schandaal: de belastingontwijking is legaal

Niemand betaalt graag veel belasting. Maar de manier waarop de allerrijksten hun
fiscale zaakjes regelen, bijvoorbeeld via Panama, is immoreel. Hoog tijd dat de
staat ons daartegen beschermt, zegt

Begin jaren negentig, toen ik nog een jonge fiscalist was, lag de wereld aan
mijn voeten. Belasting ontwijken was nog de nationale sport, en als adviseur kon
ik veel geld voor mijn cliënten verdienen. Zelf verdiende ik er ook goed mee.
Het gebeurde destijds in alle openheid, zonder maatschappelijke gêne. Als je
tenminste niet het onderste uit de kan wilde en je zwarte geld illegaal op
buitenlandse rekeningen zette. Dan bleef het uit het zicht. Ook uit mijn zicht.
Dat is gewoon belastingfraude; wat fiscalisten doen past binnen de letter van de
wet. En binnen de wet hebben we toch recht op fiscaal de meest voordelige weg?

En toch is er morele verontwaardiging als multinationals als Amazon, Starbucks
en Google met ingewikkelde maar op zichzelf legale fiscale constructies
belasting ontwijken. Ook de onthullingen van de Panama Papers roepen boosheid
op. Zelfs als het parallelle universum aan juridische structuren voor bedrijven
en rijke personen helemaal legaal is- wat nog maar de vraag is - dan nog voel je
dat er iets niet in de haak is.

Ondeugdelijke wetten

De Amerikaanse president, Barack Obama, draait het zelfs om. Het ziet ernaar
uit, zei hij, dat de boven water gekomen structuren legaal zijn, maar dat maakt
het juist zo erg! Onze wetten deugen niet als er niet meer voor nodig is dan een
relatief klein leger fiscalisten en accountants om je te onttrekken aan je
maatschappelijke verantwoordelijkheden, aldus Obama. Staten moeten daarop worden
aangesproken.

Maar daar zit nou juist een van de grote problemen. Want deze geheime structuren
zijn niet alleen het onbedoelde gevolg van ondeugdelijke wetten. Een groot deel
van wat agressieve belastingplanning wordt genoemd is door staten nadrukkelijk
beoogd. Het doel: binnenhalen van buitenlandse investeringen voor banen en
economische groei. Nederland, België en Luxemburg zijn hierin zeer actief en
maken daarvoor belastingafspraken met het bedrijfsleven, zogenaamde rulings. De
Europese Commissie heeft deze landen vorig jaar gevoelig op de vingers getikt.
Europees Commissaris Margrethe Vestager betitelt de rulings als verboden
staatssteun en eist dat het genoten belastingvoordeel wordt terugbetaald.

Puntje voor de Europese Commissie, maar Nederland, België en Luxemburg zijn in
beroep gegaan. En zelfs met de aanpak van die rulings is het probleem niet
opgelost. De EU heeft niet kunnen verhinderen dat de combinatie van grote
multinationals en superrijken enerzijds en staten die om buitenlandse
investeringen vechten anderzijds heeft geleid tot een nieuw soort markt. Een
mondiale markt, waar landen de producten zijn en waar de prijs wordt bepaald
door de fiscale en juridische faciliteiten die staten bieden. Multinationals
shoppen op deze markt van landen en kiezen als plaats van vestiging dat land
waar het arbeidsrecht, het milieurecht, de bescherming van intellectuele
eigendom voor hen het best geregeld zijn en waar, natuurlijk, de belastingen het
laagst zijn. De macht van de staat wordt door deze markt van landen ondermijnd.
Om de machtsverhoudingen te schetsen: de jaarlijkse omzet van WalMart, een
Amerikaanse kruidenier, is net zo groot als het binnenlands product van België.
En er zijn nog veel meer en veel grotere bedrijven dan WalMart.

En daar zit het grote verschil tussen burgers die zo min mogelijk belasting
betalen en belasting ontwijkende multinationals en superrijken. Wij, gewone
burgers, zijn onderdeel van de maatschappij in het land waar we wonen. Wij maken
gebruik van wat ons land te bieden heeft: de scholen, de ziekenhuizen, de wegen,
de defensie, noem maar op. Wij dragen daar aan bij via de belastingen en kiezen
onze politici om die belastingen weer uit te geven aan publieke voorzieningen.
De wederkerigheid tussen de burger en zijn staat maakt dat we een veilige en
goed voorziene samenleving kunnen opbouwen. Binnen zo'n relatie is het oké als
je de grenzen van de spelregels opzoekt.

Multinationals 'wonen' overal, en de superrijken kunnen gemakkelijk zelf van
woonplaats wisselen of delen van hun vermogen elders stallen. Ze lijken hier
alleen maar op bezoek te zijn. Ze maken gebruik van onze voorzieningen, maar
willen er niet voor betalen. De noodzakelijke wederkerigheid ontbreekt, en wat
zij doen gaat veel verder dan de grenzen van de spelregels opzoeken: ze spelen
het spel volgens heel andere regels. Volgens de regels van het belastingparadijs
waarvan ze formeel 'inwoner' zijn. Agressieve belastingplanning mag dan wel
binnen de wet zijn, maar niet binnen 'onze' wetten. Moreel wringt dit.

In zekere zin is er niets nieuws onder de zon. De Panama Papers laten zien wat
al vele decennia aan de hand is. Iedereen weet dat Zwitserland lang aan een
absoluut bankgeheim heeft vast kunnen houden, net als Liechtenstein en
Luxemburg. Dat had vroeger ook een zweem van romantiek: hebzucht en Zwitserse
franken. Maar er is ook iets veranderd: 'Greed is good', zei Gordon Gekko in
Wall Street uit 1987. Toch belandt hij aan het eind van die beroemde film in de
cel. Drieëntwintig jaar later, in Wall Street deel II, is dezelfde Gordon Gekko
net terug uit de gevangenis en herinnert hij zich zijn uitspraak, maar laat
daar, ogenschijnlijk verrast, op volgen: 'Nowadays, greed is legal.'

Hebzucht

Onder invloed van het neoliberale denken gingen hebzucht en deregulering de
laatste decennia hand in hand. Beïnvloed door de Amerikaanse schrijfster Ayn
Rand, die egoïsme als hoogste deugd presenteert, is de moraal van zakendoen
zichtbaar gewijzigd. Behalve de kredietcrisis van 2008 - die grote economische
schade heeft aangericht, waar we nog steeds de prijs voor betalen - heeft dit
ook geresulteerd in de meeste miljardairs aller tijden.

Er zijn meer mensen met veel geld. En er zijn meer mogelijkheden om belasting te
ontwijken. Er is misschien dan wel niets nieuws onder de zon, maar de schaal is
veel groter geworden, en daarmee, zoals de Franse econoom Thomas Piketty
onderbouwd laat zien, ook de ongelijkheid in de wereld. De 1 procent superrijken
van deze aarde heeft bijna de helft van het wereldvermogen in handen. En dat
vermogen willen de superrijken beschermd hebben, het liefst onzichtbaar.

Het eerste politieke slachtoffer van de Panama Papers, de IJslandse premier
Sigmundur David Gunnlaugsson, heeft zich hier zwaar aan vertild. Als politicus
pleitte hij voor terugbetaling van schulden aan buitenlandse schuldeisers van
een failliete IJslandse bank, waaronder Nederland. Wat hij niet vertelde, is dat
zijn vrouw via Panama aandelen had in een bedrijf dat ook schuldeiser was van
diezelfde bank. Hij en zijn vrouw hadden dus een privé belang bij zijn politieke
pleidooi.

Het is goed dat het licht op dit soort duistere zaken wordt gezet. Misschien
zien we slechts het topje van de ijsberg, maar het levert hopelijk een gevoel
van urgentie op bij politici dat leidt tot internationale afspraken en wetten
die wél deugen. Volgens John Christensen van Tax Justice Network zijn goede
wetten de eerste voorwaarde voor een betere moraal bij bedrijven en staten.
Staten moeten stoppen met schadelijke belastingconcurrentie, waardoor de
mogelijkheden voor agressieve belastingplanning verdwijnen. Bedrijven moeten
worden gedwongen verantwoording af te leggen over hoe ze de wereld gebruiken en
hoe ze, in de vorm van belastingen, daaraan hun bijdrage leveren. Bedrijven én
staten moeten fiscaal kleur bekennen. En ook fiscalisten en internationale
banken moeten daartoe worden gedwongen.

Belangrijke stap

Nu is het niet zo dat er helemaal niets gebeurt. Met FATCA, de Foreign Account
Tax Compliance Act, hebben de VS bijvoorbeeld in 2010 een belangrijke stap
gezet. Deze wet verplicht buitenlandse banken en advieskantoren zoals die in
Panama met de Amerikaanse belastingdienst samen te werken om buitenlandse
bezittingen van Amerikaanse burgers op te sporen.

Ook binnen de rijkelandenclub OESO wordt gewerkt aan meer transparantie en
betere internationale coördinatie van belastingsystemen. Een ambitieus plan moet
zowel schadelijke belastingconcurrentie als agressieve belastingplanning
tegengaan. Met de uitvoering is begonnen, zij het uiterst moeizaam. De Europese
Commissie loopt hierin voorop en heeft de EU-lidstaten maatregelen voorgesteld
die zelfs nog verder gaan dan het OESO-plan. Maar daar is veel weerstand tegen.
Ook Nederland is kritisch. De plannen zouden het fiscale vestigingsklimaat in
Nederland verslechteren. De VS stribbelen even-eens tegen. De dag na de
lancering van de voorstellen door de Europese Commissie, stuurden de VS een hoge
gezant om hun beklag te doen. De voorstellen zouden niets minder zijn dan een
directe aanval op Amerikaanse bedrijven.

De kans dat het OESO-project in zijn geheel werkelijkheid wordt, lijkt dan ook
klein. De horde die moet worden genomen is groot en fundamenteel: landen moeten
afstappen van het tot nu toe heersende uitgangspunt dat ze met hun
belastingstelsel mogen concurreren en moeten hun belastingpolitiek juist gaan
coördineren. Dat beperkt de soevereiniteit van een staat, en dat ligt politiek
uiterst gevoelig. Ierland, China en de VS hebben al expliciet te kennen gegeven
daar niet voor te voelen.

Uitwisseling van gegevens lijkt iets makkelijker te liggen. Binnen Europa zijn
al veel maatregelen genomen die informatie-uitwisseling verplicht stellen, en
grote bedrijven moeten straks per land aangeven hoeveel winst ze maken en
hoeveel belasting ze in dat land betalen. De VS willen op dit punt ook graag hun
belastingverdragen aanpassen en meer informatie-uitwisseling verplicht stellen.
Maar dat wordt binnen de VS geblokkeerd, door één senator, de heer Rand Paul,
verbonden aan de Tea Party-beweging. Rand Paul blokkeert de goedkeuring van
wijzigingen in belastingverdragen door de Senaat. Sinds 2010 is er in de VS geen
belastingverdrag meer geratificeerd.

Waarom doet Paul dit? Hij is tegen de in deze belastingverdragen opgenomen
bepaling die landen verplicht uit zichzelf informatie uit te wisselen en mee te
werken aan elkaars rechtshulpverzoeken. Bepalingen die zwart geld moeten helpen
opsporen, maar die in de ogen van Paul een niet te verdedigen aantasting van de
privacy van de Amerikaanse burger met zich meebrengen. Hij stelt de privacy van
burgers boven het belang van een deugdelijke belastingheffing.

Dat helpt superrijken, dictatoriale regimes, multinationals, criminele
organisaties en internationaal werkende adviseurs om zaken diep verborgen te
houden. Gesteund door landen waar het geheimhouden van vermogen nog steeds
mogelijk is, zoals Zwitserland, Panama en een hele trits andere
belastingparadijzen, vertoeven ze het liefst in een afgezonderde schil rondom
onze aarde. In deze op geheimen gebouwde schil, waarbinnen een eigen moraal
lijkt te gelden, kunnen ze hun maatschappelijke verantwoordelijkheid ontlopen en
hoeft niemand fiscaal kleur te bekennen. Dat is moreel verwerpelijk en we moeten
hen daar op aanspreken. Maar het is ook beangstigend, want het versluiert de
ware macht in de wereld. Zijn het dan toch de miljardairs en de multinationals
die de wereld runnen?

De schaal waarop dit alles gebeurt, laat vooral het falen zien van de
terugtrekkende overheid, waarbij de prioriteit van politici ligt bij de
individuele vrijheid, ten koste van het gemeenschappelijk belang. Het wordt tijd
dat staten daar een eind aan maken en hun kerntaak serieus nemen. De
maatschappij moet worden beschermd.

CHRISTIAAN VOS IS FISCAAL-ECONOOM EN FILOSOOF. Hij doet onderzoek aan de
Universiteit van Amsterdam naar ethische aspecten van internationale
belastingconcurrentie.

Onze wetten deugen niet als je je er met een klein leger fiscalisten aan kunt
onttrekken (Barack Obama President VS)




Bekijk de oorspronkelijke pagina: , , ,

LOAD-DATE: 8 April 2016

LANGUAGE: DUTCH; NEDERLANDS

GRAPHIC: Skyline van Panama-Stad.
Jasper Rietman

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              188 of 200 DOCUMENTS



                                 de Volkskrant

                             9 april 2016 zaterdag

Laat het volk aan het woord en het gromt, met de EU als kop van Jut

BYLINE: ARIE ELSHOUT

SECTION: Ten Eerste; Blz. 8, 9

LENGTH: 1146 woorden


Analyse Het 'nee-virus'

'Verliezers' gebruiken hun stem om de elites tegen de haren in te strijken.
Vooral 'Brussel' heeft daar last van. Elke keer dat een regering om 'meer'
Europa vroeg, was het antwoord 'neen'.

Het was in Wenen, begin maart. Kurt Mimmler, een gemoedelijke man van 70,
manoeuvreert zijn Mercedes soepel door de straten. Hij heeft een pensioen maar
dat houdt niet over. Daarom rijdt hij nog steeds taxi. Oostenrijk heeft een
goede verzorgingsstaat, veel medische zorg is gratis, zegt hij. Maar dat is
meteen zijn probleem. Het Allgemeine Krankenhaus in het 8ste Bezirk zit vol met
buitenlanders. 'Het eerste wat ze laten doen is nieuwe tanden nemen.' Hoe kan
dit bekostigd blijven worden?

Mimmler stemde altijd op de sociaaldemocratische SPö. Nu niet meer. Het maakt
toch niets uit. Maar als hij zou stemmen, zou het zomaar een proteststem kunnen
worden, net als bij het echtpaar bij wie hij zijn passagier afzet. De
zeventigers wantrouwen alles en iedereen. De gevestigde politiek, de overheid.
Ze steunen de extreemrechtse FPö.

Deze mensen hebben het niet heel slecht maar ook niet heel breed. Voor hen niet
om de paar jaar een universitaire sabbatical, geen vage maar comfortabele banen
in de cultuur- of therapiesector, geen vrijheid hun hippe werk te doen vanachter
een laptop in het koffiehuis. Vroeger heetten ze nog arbeiders, nu worden ze
aangeduid als 'verliezers'. Hun vroegere belangenbehartigers, de
sociaaldemocraten, kijken amper meer naar ze om. Hun zekerheid reikt tot het
einde van de maand en derhalve zijn ze altijd bedacht op bedreigingen, reële en
denkbeeldige. Ze uiten zich soms weinig gearticuleerd, daar hebben ze niet voor
doorgeleerd. Maar ze hebben een stem.

Die gebruiken ze om het de elites steeds moeilijker te maken. Ze zijn voer voor
populisten geworden en laten zich gelden in opiniepeilingen, referenda en andere
verkiezingen. In Duitsland beleefde het rechts-populistische Alternative für
Deutschland (AfD) een doorbraak, mede doordat er in de recente
deelstaatverkiezingen mensen gingen stemmen die dat nooit hadden gedaan. In
Oostenrijk rukt de FPö op en heeft de regeringscoalitie van conservatieven en
sociaaldemocraten abrupt een eind gemaakt aan de Merkeliaanse welkomcultuur voor
vluchtelingen. En in Nederland eindigde het Oekraïnereferendum in een nee tegen
het associatieakkoord met dit land.

Laat het volk aan het woord en het gromt. Met de Europese Unie vaak als kop van
Jut.

Het is een groot probleem voor Brussel. De EU heeft zich steeds verder
uitgebreid. Ze vertegenwoordigt 28 lidstaten met 500 miljoen inwoners. Het is
een succesverhaal, maar het is wel een heidens karwei om al die landen - met
verschillende temperamenten, gevoeligheden en geschiedenissen - elke keer weer
op één lijn te krijgen.

De besluitvorming vormt een democratische hindernisbaan. Allereerst zijn er de
staats- en regeringsleiders. In moeilijke dossiers, zoals de euro en de
vluchtelingen, moeten zij de knopen doorhakken. Steevast wordt dat nachtwerk.
Dan is het woord aan de parlementen. Ook altijd spannend, maar tot zover gaat
het meestal goed. De kneep zit 'm steeds vaker in het derde en laatste obstakel:
een steile klimwand in een diepe vijver. Oftewel een referendum, inventariseerde
Reuters deze week.

Met het houden van referenda volgen lidstaten dus een soort borderline-politiek.
De kans dat het misgaat is groter dan dat het goed gaat. De Britse premier David
Cameron beseft dat. In februari onderhandelde hij op de Brexit-top dertig uur
onafgebroken met de overige leiders over een pakket hervormingen dat de Britse
kiezers 23 juni moet overhalen tegen een vertrek uit de EU te stemmen. Hij kreeg
zijn collega's aan zijn kant, een heel continent. Maar het moeilijkst wordt het
overtuigen van 63 miljoen Britten. Zijn Ierse collega Enda Kenny waarschuwde
hem: een referendum is het lastigste aller volksraadplegingen, want een
uitgelezen kans voor een humeurig electoraat een stok tussen de benen van
regeerders te steken.

En chagrijn is er volop deze dagen, in Europa, in Amerika. Donald Trump en
Bernie Sanders zijn daar uitgegroeid tot magneten die zoveel kiezerswoede
aantrekken dat ze de Republikeinse en Democratische voorverkiezingen op hun kop
hebben gezet. Ook daar veel hoofdpijn bij het establishment.

De boosheid zit bij veelal blanke kiezers uit de lagere inkomensgroepen die zich
slachtoffer voelen van de globalisering. Hun banen worden weg-geautomatiseerd of
verdwijnen naar het buitenland, terwijl ze in eigen huis te maken krijgen met
immigranten, die met hen concurreren om banen, goedkope woningen en uitkeringen.
Martin Wolf, van de Financial Times, schreef in januari zich niet te verbazen
dat 'gewone mensen' zich verweesd voelen. Bij welke van de gevestigde partijen
kunnen ze terecht?

Rechts hamert op afslanking van de verzorgingsstaat, versoepeling van het
ontslagrecht en immigratie als bron van goedkope arbeidskrachten. En links werpt
zich op als hoeder van de multiculturele samenleving, beschermer van minderheden
en ziet immigratie vooral als mensenrecht.

De gewone man weet niet meer bij wie hij nog kan aankloppen. Hij wordt genegeerd
of gedemoniseerd, komt uit bij populisten en reageert zich in het stemhokje af
op de elite, de hele wereld maar vooral ook op Europa. Wie het gevoel heeft niet
te worden gehoord, gaat schreeuwen.

Het is de tijdgeest en stelt politici voor een dilemma. Europa's problemen,
zoals de vluchtelingen en het terrorisme, vereisen een gemeenschappelijke
aanpak. Iedereen wil dat na aanslagen. Maar het wordt steeds moeilijker
besluiten aanvaard te krijgen door kiezers. Zeker in een uitdijende EU. Soms
lijkt het erop dat Europa een kritische grens nadert, waar voorbij de
besluitvorming vastloopt en de EU begint te ontrafelen, vooral als ook het volk
via directe democratie zijn ontregelende stem opeist.

Europees aartsvader Jean Monnet was daartegen. 'Het is verkeerd de volkeren van
Europa te raadplegen over de structuur van een gemeenschap waarmee ze zelf geen
praktische ervaring hebben.' Dat standpunt is echter niet meer houdbaar in een
tijd waarin iedereen via social media overal over meepraat.

Nieuwe referenda komen eraan, na Groot-Brittannië volgt Hongarije met een
plebisciet over migratie. Sommigen in Brussel zouden willen dat het ophoudt.
Maar is het niet een beter idee om gewoon te proberen sommige campagnes te
winnen?, schrijft de Financial Times. Bijvoorbeeld door niet zoals VVD en PvdA
met de handrem erop voor Europa te pleiten. Natuurlijk kunnen de verliezers van
de globalisering niet tevreden worden gesteld met het stoppen van de
globalisering, of is het onduidelijk wat nee-stemmers concreet willen. De
dialoog met kiezers is vaak moeilijk, maar wie heeft gezegd dat democratie
gemakkelijk is?

Enda Kenny premier Ierland

Referendum is uitgelezen kans voor humeurig electoraat




Bekijk de oorspronkelijke pagina: , ,

LOAD-DATE: 8 April 2016

LANGUAGE: DUTCH; NEDERLANDS

GRAPHIC: Voor- en tegenstanders van het EU-samenwerkingsverdrag met Oekraïne,
begin april op de Dam in Amsterdam.
Foto Julius Schrank / de Volkskrant

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              189 of 200 DOCUMENTS



                                 de Volkskrant

                              8 april 2016 vrijdag

OMBUDSCLOWN

SECTION: V DIDU; Blz. 24

LENGTH: 174 woorden


DiDu

De Ombudsclown behandelt vragen, klachten en opmerkingen over zaken waaraan
eigenlijk niets te doen is.

DE KLACHT

Henk M. Smit heeft een probleem met Sir Edmund. 'Deze Heer van stand ergert mij
vrijwel elke zaterdag, immers nummert hij niet alle pagina's. In nummer 6
ontbreken bijvoorbeeld de aanduidingen bij 9, 13, 15 tot en met 34, 43, 56, 65,
66, 67 en 80. Je vraagt je dan af wat een inhoudsopgaaf op pagina 2 (ook niet
genummerd trouwens) voor zin heeft. Zou Sir Edmund zijn butler kunnen verzoeken
voor het gewone volk het lezen van zijn adellijke bijlage weer tot wekelijks
feest te verheffen?'

DE OMBUDSCLOWN

De Ombudsclown heeft navraag gedaan bij de vormgevers van Sir Edmund. Alleen
redactionele pagina's worden genummerd, tenzij paginanummers de opmaak in de weg
zitten. In de boekenbijlage staan de nummers niet boven aan maar in het hart van
de pagina's. Smit krijgt feestelijk troosteten: twaalf becijferde minitompoezen.
Geen taartjes, maar gebakjes.

---

Ook iets te klagen? didu@volkskrant.nl




Bekijk de oorspronkelijke pagina:

LOAD-DATE: 7 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              190 of 200 DOCUMENTS



                                 de Volkskrant

                              8 april 2016 vrijdag

Geachte redactie

SECTION: Opinie en Debat; Blz. 22

LENGTH: 674 woorden


Naar de Efteling

Roemer: 'Nederland heeft massaal tegen het verdrag gestemd.' (Ten eerste, 7
april) Roemer kan niet rekenen. Ongeveer 20 procent van de Nederlanders heeft
zich tegen verklaard. Stel je voor: klaslokaal met twintig kinderen. De meester
zegt: we willen dit jaar met schoolreisje naar De Efteling. Wie is daar tegen?
Vier kinderen steken hun hand op (waarvan drie omdat ze denken dat De Efteling
in Bulgarije ligt). Waar zal dat jaar het schoolreisje naar toe gaan? Het beste
is dit referendum volledig te negeren. Toen begin jaren tachtig een half miljoen
mensen op het Museumplein demonstreerden tegen de kernwapenstationering, zei
Lubbers laconiek dat 14,5 miljoen mensen toch gewoon thuis waren gebleven. En
vervolgens ging hij zijn eigen gang. Zo moet dat.

Steven Veldkamp, Den Haag

Ratificeer, Rutte

Iets minder dan 20 procent van de stemgerechtigde Nederlanders heeft zich
uitgesproken tegen het verdrag met Oekraïne, omdat ze niet willen dat dat land
bij de EU komt. Dat komt goed uit, want nergens in het verdrag staat dat
Oekraïne lid kan worden en dat is ook niet de bedoeling van Nederland en nog een
paar niet onbelangrijke landen als Duitsland en Frankrijk.

Ongeveer 12 procent van de stemgerechtigde Nederlanders heeft laten weten dat ze
het een goed idee vinden dat Oekraïne geholpen wordt in de strijd tegen
corruptie, homofobie en andere Russische exportproducten. Prima, daar voorziet
het verdrag in. Ruim tweederde van de Nederlanders heeft zich niet de moeite
getroost te laten weten wat ze van het verdrag vinden, uit weerzin tegen dit
referendum, omdat ze het onderwerp niet belangrijk vinden of omdat ze vorige
week bij de Voice Kids al gestemd hebben. Als ik Rutte was zou ik de uitslag dan
ook als een duidelijke bevestiging van het verdrag opvatten en op basis van deze
goede raad het verdrag ratificeren.

Jappe Kok, Amsterdam

Feest van de democratie

Nu dit referendum achter de rug is, is het een goed moment om over dit 'feest
van de democratie' na te denken. Moeten we zo verder? Aangetoond is hoe relatief
eenvoudig het is om de benodigde 300.000 handtekeningen te verzamelen: een
gelikte website en een populaire verslaggever die bekend is van establishment
bashen. Wat mij betreft verandert het volgende: de Tweede Kamer beslist met een
meerderheid (76 stemmen) over het onderwerp van het referendum. Het referendum
moet de Kamer helpen een besluit te nemen, het moet dus gaan over een nog niet
aangenomen wetsvoorstel. Het referendum is bindend en er is geen opkomstdrempel.
De Eerste Kamer ziet toe op een eerlijke procedure. Als in de toekomst de
referenda op deze manier worden georganiseerd, ben ik weer van de partij. Want
niet stemmen voelde niet goed, maar deze keer zag ik geen andere mogelijkheid.

Frans Leliveld, Amsterdam

Geen feest

Het referendum over de Oekraïne was een 'feest van de democratie'. Bijna 70
procent van de stemgerechtigden is niet naar dat feest gegaan. Bijna 20 procent
was tegen het verdrag, waardoor 27 landen die wel hebben ingestemd in de wielen
worden gereden. Een kleine 50 miljoen heeft het de burgers gekost: 'de
hardwerkende Nederlanders'. Ben nieuwsgierig naar de uitslag van een referendum
over de wenselijkheid van dit soort feesten van de democratie.

Gerard Mensink, Utrecht

Douwe Bob

De grootste verliezer van het referendum is Douwe Bob. Naar de punten van
Oekraïne kunnen we dit jaar wel fluiten.

Michiel Broos, Heemskerk

Dilemma

Een klassiek voorbeeld van het prisoners dilemma. Net iets te veel ja-stemmers
durfden het niet aan om thuis te blijven, omdat ze bang waren dat de
nee-stemmers in hun eentje de drempel van 30 procent zouden halen.

Thea van den Dungen, Castricum

Weg ermee

Wat stemmen over het associatieverdrag had moeten worden, is voor een groot deel
verworden tot wrokkig stemmen tegen Europa. Het was stemmen over een verdrag dat
allang in werking is gezet. Het referendum is een absurd gedrocht en ondermijnt
de parlementaire democratie. Ik stel voor het referendum af te schaffen.

John Zant, Amsterdam




Bekijk de oorspronkelijke pagina:

LOAD-DATE: 7 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              191 of 200 DOCUMENTS



                                 de Volkskrant

                             7 april 2016 donderdag

Is bij politici de angst voor het gewone volk nu verminderd?

BYLINE: MARTIN SOMMER

SECTION: Ten Eerste; Blz. 7

LENGTH: 1036 woorden


Uit het Oekraïne-referendum kunnen duidelijke lessen worden getrokken,
analyseert Martin Sommer. Maar durft de politiek die aan?


Referendumvrees is een constante in een dikke eeuw Nederlandse politieke
geschiedenis. Socialisten-voorman Troelstra wilde al in 1903 het referendum
opnemen in de Grondwet. Het kwam er niet van. De katholiek Ruijs de Beerenbrouck
zei over dit huiveringwekkende voorstel dat 'deze plant van vreemden bodem' niet
bij ons vertegenwoordigende bestel paste. De angst voor het gewone volk is bij
Nederlandse bestuurders nooit ver. Tot vandaag staat ook de volkssoevereiniteit
niet in onze Grondwet.



De partijen die gedurende decennia de lakens uitdeelden, CDA en VVD, waren
altijd tegen het referendum. En zijn dat nog steeds. Wie voor de emancipatie
was, was voor het referendum. De volwassen burger kon zijn duit in het zakje
doen, als de volksvertegenwoordiging tekortschoot. Langs die lijn dacht ook de
commissie Biesheuvel in 1985. Maar het lukte nooit het bindend referendum in de
Grondwet op te nemen. Hans Wiegel ging er als laatste voor liggen in 1999.

De aandrang bleef evenwel, ook omdat de politieke partijen steeds verder krompen
en de ontevredenheid navenant groeide. Een nieuwe kans kwam in 2014, toen de
progressieven (PvdA-D66-GL), vanouds vóór, aan een meerderheid werden geholpen
door de zogeheten populisten van PVV en SP. Omdat het referendum buiten de
Grondwet bleef, kon het alleen raadgevend worden. Waarna zich prompt een
radicale omkering voltrok; de volksraadpleging geldt niet langer als voertuig
van emancipatie maar van volkse verongelijktheid. Het kroonjuweel van D66 werd
opgeborgen in het schuurtje en partijprominent Rob de Wijk muntte het begrip
rancunereferendum.

De uitslag

Alle tekortkomingen van het huidige referendum hebben direct te maken met die
historische halfslachtigheid. 'Vlees noch vis, een typisch Nederlands
compromis', zegt Martin Rosema, politicoloog verbonden aan de Universiteit
Twente. Niemand weet precies wat de status van een raadgevend referendum is, met
als naargeestig gevolg cynisme alom. De aanhang van SP en PVV vindt dat de
uitslag eigenlijk bindend hoort te zijn, en dat 'ze' zich er toch wel weer niks
van zullen aantrekken. Ministers houden zich zorgvuldig op de vlakte.

Er is bij voorbaat veel vruchteloos gediscussieerd over de weging van de
uitslag. Tegenstanders van het referendum zeggen dat de Kamer is gekozen zonder
last of ruggespraak. Dus van tevoren vastleggen op de uitslag, zoals de
PvdA-fractie heeft gedaan, kan helemaal niet. Zo zei vicepresident Piet Hein
Donner van de Raad van State woensdag in dagblad Trouw dat het 'te dol' wordt
als Kamerleden zeggen dat ze het referendum als bindend zien, en bovendien 'geen
gezonde basis om tot betere verhoudingen te komen'. Daar denkt politicoloog
Rosema anders over. Het is waar dat de bevolking niet bij referendum opdrachten
kan verstrekken. Maar het staat de fractie van de PvdA of enig andere vrij om te
beslissen de uitslag te zullen volgen.

Handtekeningen en drempels

Om dezelfde reden van gebrek aan grondwettelijke status, zijn er twee
veiligheidskleppen ingebouwd: de benodigde handtekeningen en de opkomstdrempel.
Tussen 2002 en 2004 was er een tijdelijke referendumwet van kracht. Om een
referendum te houden, moest je 600 duizend handtekeningen verzamelen. Echte
handtekeningen, op het stadhuis te zetten. 'Die wet was een monsterverbond
tussen regeringspartijen D66 en VVD, en bedoeld om het vooral niet te makkelijk
te maken', zegt Niesco Dubbelboer, toen PvdA-Kamerlid en mede-iniator van de
huidige referendumwet. In die tijd zijn er inderdaad geen referenda op
initiatief van burgers geweest - het referendum over de Europese Grondwet van
2005 was een initiatief van de regering.

Nu moeten er 300 duizend handtekeningen worden verzameld. En met twee
muisklikken is dat voor elkaar. Die drempel is dus aanzienlijk verlaagd, niet
tot genoegen van de referendumsceptici.

Ook de opkomstdrempel heeft zijn geschiedenis. Toen het voornemen nog een
bindend referendum was, zou er een enorme drempel komen, zegt Dubbelboer. Het
'legalistische' idee was immers dat het mandaat van de Kamer zou worden
overstemd door de bevolking. De opkomstdrempel zou dus de helft plus één zijn
van de opkomst bij de laatste algemene verkiezingen. 'Onzalig plan', zegt
Dubbelboer. 'Dat had je nooit gehaald.'

De 30-procentsdrempel die we nu kennen, hebben we te danken aan PvdA-senator
Ruud Koole. Aanvankelijk zou er helemaal geen drempel zijn, aangezien het
referendum immers niet meer zou zijn dan een goede raad aan de Kamer. Bij de
behandeling van de referendumwet gingen stemmen op, dat de uitslag toch zeer
ernstig genomen moest worden. Dan ook een minimumopkomst, was het idee. De Raad
van State waarschuwde al tegen de drempel en voorspelde dat die zou uitpakken
als een stimulans om thuis te blijven. Zo is het gegaan, maar in de Eerste Kamer
werd het een hamerstuk; de chambre de réflexion was even ingedut.

Evaluatie

De referendumwet wordt officieel na drie jaar geëvalueerd. De roep om herziening
zal er nu wel meteen zijn, na een eerste aflevering met horten en stoten. Over
de hoogte van de opkomstdrempel, over de raadgevende status, over de
handtekeningen en niet te vergeten over de subsidies voor wc-rollen.
Politicoloog Rosema vindt het eerste referendum geen succes. Niet omdat het
onderwerp te complex is, zoals je wel hoort. Hij heeft twee criteria: is de
kwestie belangrijk genoeg en is er kennelijk sprake van slechte
vertegenwoordigende prestaties van de elite. De opkomst is laag, dus veel animo
om de elite te corrigeren is er kennelijk niet, vindt hij.

Voor Niesco Dubbelboer speelt de opkomst geen rol. Bij andere verkiezingen wordt
de lage opkomst ook niet van stal gehaald om de uitslag ongeldig te verklaren.
Hij wijst op de Europese verkiezingen van 1999, toen maar 29,9 procent kwam
opdagen. Hij stoort zich eraan dat progressieven vóór referenda zijn zolang de
uitslag bevalt, om te roepen dat het instrument niet deugt wanneer de uitslag
minder in hun straatje past. 'Daar kan het referendum niks aan doen. In die
redenering zouden ze ook tegen algemene verkiezingen moeten zijn omdat Wilders
hoge ogen gooit.'




Bekijk de oorspronkelijke pagina:

LOAD-DATE: 6 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              192 of 200 DOCUMENTS



                                 de Volkskrant

                             6 april 2016 woensdag

Is Panama optie voor jan modaal?

BYLINE: PETER DE WAARD

SECTION: Economie; Blz. 29

LENGTH: 490 woorden


De kwestie


Reageren?

p.dewaard@volkskrant.nl

Als overheden niet oppassen bij hun race to the bottom heeft 99 procent van de
bedrijven en 95 procent van de mensen over twintig jaar al het kapitaal
geparkeerd in een vrijbuitersland waar respectievelijk 1 procent
vennootschapsbelasting en 1 procent inkomstenbelasting worden geheven.



Nu al, zo blijkt uit de Panama Papers, zijn mkb'ers ( uit hun kluiten gegroeide
zzp'ers) op veel grotere schaal bezig met constructies waarmee zij voor hun
winsten een belastingvriendelijk heenkomen zoeken. Als ook jan modaal, de
thuiskapper en de zzp'ende fiscaal adviseur een spaarrekening in Panama, de
Maagdeneilanden of de Kaaimaneilanden hebben, kan het systeem van directe
belastingen op de schop. Net als in de Middeleeuwen zal de overheid haar geld
uitsluitend via tolheffing en belastingen op goederen (de huidige btw en
accijnzen) moeten innen.

De wereld is een dorp geworden. Vroeger moest iemand nog met een tas vol geld
naar een belastingparadijs om vermogen buiten het zicht van de fiscus te
brengen. Nu kan dat allemaal via een muisklik worden geregeld. En daar hoeft
helemaal niets illegaals aan te zijn, hoewel het verdonkeremanen van de
identiteit via trusts verdacht mag heten.

Belastingconcurrentie is een van de grote kwalen van het kapitalisme in het
digitale tijdperk. De neoliberale golf van de jaren tachtig stimuleerde landen
inkomstenbelasting- en vennootschapsbelastingtarieven te verlagen zodat knappe
knoppen en bedrijven zouden komen. Dat leverde groei en welvaart op. Maar wat de
ene won, verloor de andere. Dus iedereen moest volgen.

In de jaren vijftig hanteerden landen nog belastingtarieven van topinkomens die
opliepen tot 90 procent, zoals in de VS. Dat was paradoxaal genoeg een periode
dat de economie bloeide en de beurskoersen omhooggingen. Sinds 1985 is het
gemiddelde toptarief van de inkomstenbelasting binnen de OESO gedaald van 65
naar 41 procent. Het vennootschapstarief daalde in diezelfde periode gemiddeld
van 45 naar 26 procent.

Dat heeft belastingvlucht niet kunnen inperken. Juist de nieuwe multinationals
(Apple, Google, Starbucks en Amazon) slaagden erin met constructies als de
double Irish with a Dutch sandwich hun belastingrekening te drukken tot tienden
van procenten.

Dat leverde ze wat slechte publiciteit op, maar heeft de afzet van iPhones en
macchiato nauwelijks beïnvloed. Net zo min hoeven Messi of Seedorf te vrezen dat
ze binnenkort in een stadion worden uitgefloten.

De enige echte oplossing voor het tegengaan van ontwijking is wereldwijde
belastingharmonisatie en een volledig transparant financieel systeem. Of: ieder
bedrijf betaalt mondiaal minimaal 35 procent vennootschapsbelasting over winsten
en ieder individu hetzelfde voor inkomsten boven een bepaald bedrag.

Helaas is dat ideaal met Brexit en referenda verder weg dan ooit.

Fiscale concurrentie is kwaal van kapitalisme in het digitale tijdperk




Bekijk de oorspronkelijke pagina:

LOAD-DATE: 7 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              193 of 200 DOCUMENTS



                                 de Volkskrant

                              5 april 2016 dinsdag

Hoe ernstig is de corruptie in Oekraïne nog?

BYLINE: VAN ONZE VERSLAGGEVER BERT LANTING

SECTION: Ten Eerste; Blz. 10, 11

LENGTH: 1557 woorden


Reportage: De grootste zorg van de Oekraïners


Als je door de verkeerspolitie wordt aangehouden in Kiev kom je niet meer weg
met wat smeergeld: gewoon boete betalen. Toch bestaat er nog veel corruptie.
'Vroeger werden er miljarden gestolen, nu miljoenen.'

Vraag een Oekraïner wat hem het meest dwarszit in het leven en hij zal zeggen:
corruptie.

De corruptie was een van de belangrijkste motieven voor de opstand tegen
president Janoekovitsj in 2014, maar bijna twee jaar later wordt er nog steeds
steen en been geklaagd. Toch is er voor de gewone burger wel veel verbeterd,
zegt Oleh Vlasenko, een chauffeur uit Kiev. 'De nieuwe politie is eerlijk.
Vroeger werd je voor van alles en nog wat aangehouden en staken ze de boetes in
hun zak, maar nu krijg je alleen een boete als je echt een overtreding hebt
begaan.'



Het beste teken is volgens hem dat de politie tegenwoordig wagens met een
VR-nummer durft aan te houden. VR staat voor Verchovna Rada, het parlement. 'Tot
voor kort durfde de politie auto's van parlementsleden niet aan te houden, wat
ze ook hadden gedaan. Want het draaide er altijd op uit dat ze later een
uitbrander kregen van hun chef of nog erger.'

Maar het heeft ook zijn nadelen, klaagt een andere automobilist. 'Vroeger kon je
tenminste nog iets regelen, maar nu valt er met die lui gewoon niet meer te
praten. Het is boete betalen en daarmee uit, heel ergerlijk!'

De hervorming van het vroeger door en door corrupte politieapparaat is een van
de meest zichtbare veranderingen onder het nieuwe bewind, maar ook elders is
voelbaar dat er iets aan het veranderen is.

'Ik heb vorige maand een week in het ziekenhuis gelegen, maar ik heb geen cent
hoeven te betalen,' zegt een andere man uit Kiev. 'Vroeger kleedden ze je totaal
uit en moest je voor van alles onder de tafel bijbetalen. Maar deze keer niets!'


Toch leeft er nog steeds veel achterdocht tegen de autoriteiten, want in de
voormalige Sovjetrepublieken is iedereen er nu eenmaal van overtuigd dat de
machthebbers er alleen maar op uit zijn hun zakken te vullen. Maar is die
achterdocht ook terecht?

'Deels wel', zegt Jevgen Tsjernjak van de internationale waakhond Transparency
International. 'Vergeleken met de tijd van Janoekovitsj is er veel veranderd.
Toen werden er miljarden gestolen zonder dat iemand er wat van zei, nu
miljoenen, maar leidt dat wel tot veel kabaal. Kortom, het gaat de goede kant
op, maar het gaat soms wel langzaam.'

Obstakel: het parlement

Het grootste obstakel is volgens hem het Oekraïense parlement, dat vol zit met
'hele en halve miljonairs'. Na de opstand tegen het corrupte bewind van
president Janoekovitsj nam het parlement een wet aan die ambtenaren,
bewindslieden, rechters en politiefunctionarissen verplicht hun inkomsten en
bezittingen op internet aan te geven. 'Maar kennelijk hadden de heren
parlementariërs de tekst niet gelezen, want toen die er eenmaal door was, werden
ze bang en begonnen ze op de rem te trappen', zegt Tsjernjak.

Om meer tijd te krijgen hun bezittingen te verbergen, probeerden de
parlementariërs volgens Tsjernjak voor elkaar te krijgen dat de wet pas in 2017
van kracht zou worden. 'Maar samen met de Europese Commissie hebben we zoveel
lawaai gemaakt, dat ze bang werden', zegt Tsjernjak. 'Ook president Porosjenko
koos onze kant en dreigde met een veto tegen het afgezwakte wetsontwerp.' Het
resultaat was dat de afgevaardigden zich deze maand schoorvoetend bij de wet
neerlegden.

Een gunstig teken is ook dat de parlementariërs op 29 maart met overweldigende
meerderheid voor het ontslag van Viktor Sjokin, de hoogste aanklager van
Oekraïne, stemden. Sjokin lag al geruime tijd onder vuur, omdat hij dwars lag
bij onderzoeken naar corrupte aanklagers.

'Hallelujah! Eindelijk!', reageerde de hervormingsgezinde ex-minister van
Economische Zaken Aivaras Abromavicius, die onlangs aftrad uit onvrede over de
tegenwerking die hij van hogerhand ondervond bij het bestrijden van de
corruptie.

De afgelopen tijd is er een reeks anticorruptiemaatregelen genomen: er is een
ombudsman voor het bedrijfsleven bij wie zakenlieden kunnen klagen over
corruptie, een website Habardoks (habar is het Oekraïense woord voor smeergeld)
waar mensen anoniem corrupte ambtenaren kunnen aangeven en er is een nationaal
agentschap voor de corruptiebestrijding.

Volgens Tsjernjak wist zijn organisatie onlangs samen met enkele andere ngo's te
voorkomen dat een dubieuze kandidaat tot hoofd van het nieuwe agentschap werd
benoemd. 'Hij reed in een Porsche Infinity, die zogenaamd van zijn schoonmoeder
was. Als hij was aangenomen, zou het agentschap één grote corruptiemachine zijn
geworden.'

Onafhankelijke aanklager

Maar de belangrijkste hervormingen zijn de benoeming van een speciale,
onafhankelijke aanklager voor corruptiezaken en de vorming van het Nationale
Anti-Corruptie Bureau van Oekraïne (NABOe), dat losstaat van alle andere
overheidsorganen. 'Zij zijn nog maar net begonnen, maar ze doen heel goed werk.
Voor het eerst beginnen ambtenaren echt bang te worden', zegt Tsjernjak.

'We kunnen helemaal onafhankelijk van iedereen opereren', zegt NABOe-chef Artjom
Sytnyk. 'We hebben onze eigen rechercheurs, onze eigen analytische afdeling, we
hebben toegang tot alle databanken van de overheid en we hebben onze eigen
'spetsnaz'-eenheid'. Die zwaarbewapende commando's zijn getraind om arrestaties
te verrichten, maar hebben ook de taak het personeel van het anticorruptiebureau
te beschermen.

Een sollicitatiecommissie, waarin ook vertegenwoordigers van ngo's zitten, is
nog bezig personeel te selecteren voor het bureau, maar na bijna een jaar lopen
bij het NABOe al tachtig onderzoeken naar corruptie op hoog niveau. Onder de
zaken die inmiddels bij de rechter liggen is een aanklacht tegen een ambtenaar
van het Openbaar Ministerie die smeergeld had aan genomen van iemand die
uitgerekend bij het NABOe een baantje probeerde te krijgen.

Betekent het feit dat er een speciale, onafhankelijke aanklager voor
corruptiezaken moest worden benoemd dat gewone openbare aanklagers niet zijn te
vertrouwen? 'Nou, laten we het zo zeggen', begint Sytnyk voorzichtig, 'er leven
wel wat twijfels aan het werk van het Openbaar Ministerie, niet alleen bij de
bevolking, maar ook bij de Europese Commissie. Daarom is het beter dat we een
onafhankelijke aanklager en een onafhankelijk anticorruptiebureau hebben.'

Onder de bevolking geniet het nieuwe bureau veel vertrouwen, maar in het
parlement is het enthousiasme minder groot. 'Dat bleek wel uit de
ontwerpbegroting voor 2016. Daarin was eerst geen cent voor ons bureau
uitgetrokken. Maar onder druk van het IMF en de Europese Commissie kwam er toch
geld.'

Volgens Sytnyk heeft zijn bureau ook last van de Oekraïense media die vaak in
handen zijn van oligarchen. 'Zij proberen ons zwart te maken, omdat wij
onderzoek doen naar de handel en wandel van hun eigenaars. Dat is niet zonder
gevaar, maar we hebben geen andere keuze. Als dit anticorruptiebureau geen
succes heeft, lopen de hervormingen op niets uit.'

Panama Papers: Porosjenko ontkent fraude

Van onze verslaggever

amsterdam

President Petro Porosjenko van Oekraïne is zwaar onder vuur komen te liggen na
onthullingen dat hij een deel van zijn vermogen in een brievenbusfirma op de
Maagdeneilanden heeft geparkeerd. Op die manier zou Porosjenko hebben geprobeerd
de belastingen te ontwijken.

De president beloofde bij zijn aantreden in juni 2014 dat hij zijn
Roshen-concern, waaronder snoepfabrieken, scheepswerven en verscheidene
mediabedrijven vallen, zou verkopen. Maar uit uitgelekte documenten van een
Panamese belastingfirma blijkt dat hij twee maanden later een brievenbusfirma
liet oprichten waar-in hij zijn belangen onderbracht.

Porosjenko bezwoer gisteren dat hij niets onwettigs had gedaan. Op zijn
Facebook-pagina zei de president dat hij keurig belasting betaalt en dat hij
zich sinds zijn aantreden niet meer bemoeit met het Roshen-concern. Het beheer
daarvan heeft hij naar eigen zeggen in handen gegeven van een advocatenkantoor.
Volgens dat kantoor zou de brievenbusconstructie bedoeld zijn geweest om de
verkoop van zijn bedrijf te vereenvoudigen.

Maar die verklaring stuit bij veel mensen op ongeloof. Oleh Ljasjko, de leider
van de populistische Radicale Partij, riep zijn collega-afgevaardigden in het
parlement op een afzettingsprocedure in gang te zetten tegen de president. 'Ze
moeten ophouden te doen alsof ze de corruptie bestrijden. Porosjenko moet
aftreden', zei hij.

De kans dat de parlementariërs inderdaad een afzettingsprocedure beginnen tegen
Porosjenko is echter klein, omdat zijn partij voldoende zetels heeft om een
dergelijke procedure tegen te houden.

Ook afgevaardigde Moestafa Najem, die in 2014 de aanzet gaf tot de opstand tegen
het bewind van president Janoekovitsj, vond dat een afzettingsprocedure te ver
gaat, omdat er nog 'geen bewijzen zijn voor een misdrijf'. Maar volgens hem moet
het parlement de beschuldigingen wel onderzoeken.

Het onafhankelijke Anti-Corruptie Bureau (NABOe) zei niets te kunnen doen, omdat
het geen onderzoek mag instellen tegen een zittende president. Dat mag volgens
de grondwet alleen het Oekraïense parlement.




pagina 19: Commentaar: thuisblijven mag ook

Als dit anti- corruptiebureau geen succes heeft, lopen de hervormingen op niets
uit (Artjom Sytnyk chef van het nieuwe anti-corruptiebureau)




Bekijk de oorspronkelijke pagina: ,

LOAD-DATE: 5 April 2016

LANGUAGE: DUTCH; NEDERLANDS

GRAPHIC: Een welgestelde inwoner van Kiev in een dure auto heeft het niet zo op
fotografen. Achter hem een bus met militairen.
DANIEL ROSENTHAL
Porosjenko
AP

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              194 of 200 DOCUMENTS



                                 de Volkskrant

                              5 april 2016 dinsdag

Alle kwesties op een rij

BYLINE: FOKKE OBBEMA EN JEROEN VISSER

SECTION: Ten Eerste; Blz. 12, 13

LENGTH: 1849 woorden


Morgen mag Nederland stemmen in een referendum over het associatieverdrag van de
Europese Unie met Oekraïne. Wat iedere stemgerechtigde moet weten over de
veertien belangrijkste vragen.


Moet ik nu wel of niet gaan stemmen? En heeft 'strategisch opkomen' zin?

'Er bestaat geen strategisch stemmen, er bestaat alleen principieel stemmen',
zei minister Bert Koenders zondag op de Dam. Was het maar zo eenvoudig. Oké,
voor de tegenstanders van het associatieverdrag is het simpel: hun enige kans op
winst is stemmen. Maar het ja-kamp is diep verdeeld over de vraag wel of niet
gaan. Zo leeft er de weerzin tegen referenda: 'We hebben toch politici om te
beslissen?' Dat is waar, maar diezelfde politici hebben referenda mogelijk
gemaakt en daar moeten we het nu mee doen, antwoorden overtuigde ja-stemmers.
Ook speelt afkeer van de initiatiefnemers, zoals GeenPeil en Burgercomité EU,
die ruim 427 duizend landgenoten meekregen. Je moet die lui niet serieus nemen,
menen niet-stemmers, want ze misbruiken een veel te complex onderwerp alleen
maar om hun onvrede over de EU kwijt te kunnen.



De ja-stemmers vinden die reactie te benepen en wijzen op de internationale
context: de Oekraïense doden die op het Maidan-plein zijn gevallen in de strijd
voor een nauwer verbond met Europa; de plicht goedwillende Oekraïners niet in
steek te laten; en de politieke munt die Poetin uit een Nederlands nee zal
slaan. Wegblijven uit walging zou neerkomen op 'cynisme met cynisme
beantwoorden', aldus NRC-columnist Bas Heijne, die wel gaat stemmen.

Voorstanders zien zich ook nog eens voor een strategisch dilemma geplaatst. Bij
een opkomst van minder dan 30 procent kan het kabinet de uitkomst probleemloos
naast zich neerleggen. Met de huidige achterstand in de peilingen zou het voor
ja-stemmers lonender kunnen zijn niet te stemmen dan wel. Dus wordt overwogen
woensdag de opkomstcijfers in de gaten te houden en pas laat een beslissing te
nemen over al dan niet stemmen. Probleem: onzeker is of er een landelijk
betrouwbaar beeld ontstaat, nu de NOS afziet van zijn vaste bestelling van deze
cijfers bij marktonderzoeker Ipsos.

Kiezen voor het 'principieel stemmen' van Koenders lost dit dilemma op. Ook
zouden twijfelaars moeten beseffen dat het kabinet het verdrag wel kan
doorzetten als het nee-kamp slechts een kleine winst boekt. Dat wordt lastig
wanneer potentiële voorstanders wegblijven van de stembus en de kloof groot
blijkt.

Wat staat er nu eigenlijk in dat verdrag?

Het gaat om 486 paragrafen, grotendeels over vrijhandel. Doel van de economische
bepalingen is 'de geleidelijke integratie van Oekraïne in de interne markt van
de EU' - niet te verwarren met EU-lidmaatschap. Het komt vooral neer op Europese
voorschriften op onder meer milieugebied, voedselveiligheid en productkwaliteit
die Oekraïne gaat overnemen. Een veel kleiner aantal artikelen gaat over
politieke kwesties als respect voor mensenrechten, rechtsstaat en democratie.
Ook hier is het beeld: Oekraïne gaat Europese normen overnemen.

Over twee hete hangijzers in het Oekraïne-debat is in de verdragstekst weinig
opwindends te vinden. 'Samenwerking op militair vlak', waar ophef over is
gemaakt vanwege de dreiging daarvan voor Rusland, wordt alleen maar onderzocht,
wederzijdse verplichtingen ontbreken. En over de 'mobiliteit van werknemers'
staat dat 'bestaande werkgelegenheidsmogelijkheden' behouden dienen te blijven -
het verdrag wijzigt niets aan toelating van Oekraïense werknemers tot de
Nederlandse arbeidsmarkt en het spookbeeld van hordes Oekraïense arbeiders die
op de EU afkomen, klopt dan ook niet. Wel stelt artikel 19 'een op termijn
visumvrije regeling' voor burgers in het vooruitzicht. Fijn voor toeristen, maar
werknemers schieten daar niets mee op.

Hoeveel vergelijkbare verdragen heeft de EU? Met welke landen? Wat zijn de
ervaringen?

De EU sloot er 24 sinds het eerste verdrag met Turkije uit 1964. Altijd staan
handelsafspraken centraal. Soms spreken partijen nauwere samenwerking af op
uiteenlopende terreinen als energie, zorg en cultuur. Wat verschilt is de
intensiteit van de samenwerking. De verdragen met landen rond de Middellandse
Zee zoals Tunesië, Marokko en Israël, gingen vooral over specifieke
handelsvoordelen. Maar de akkoorden met West-Balkanlanden als Servië en
Montenegro gingen verder, omdat die werden gezien als de opmaat naar
EU-lidmaatschap. Dat werd ook zo opgeschreven in het verdrag. De EU gelooft dat
Oekraïne door deelname aan de interne markt op termijn een economisch succes kan
worden, net zoals dat bij Polen is gebeurd.

Wat is er bijzonder aan dit verdrag?

Het kabinet sprak eerder van 'de meest vergaande band met de EU, zonder lid te
worden van de EU'. Oekraïne belooft de 'acquis communautaire', zeg maar de
Europese verworvenheden, over te nemen om zoveel mogelijk aan te sluiten bij de
Europese interne markt. Dit is dus meer dan louter een vrijhandelsverdrag waarin
exporttarieven worden afgeschaft. Daarnaast gaan Brussel en Kiev intensief
samenwerken, bijvoorbeeld op het gebied van corruptiebestrijding en handhaving
van de rechtsstaat.

Wat valt er gegeven die inhoud af te leiden over eventueel lidmaatschap?

Mocht het Oekraïne lukken om alle Europese voorschriften de komende jaren in te
voeren, dan is het land in theorie een stuk dichter bij aansluiting bij de EU en
kan het een aanvraag indienen. Alleen willen veel EU-landen deze discussie
helemaal niet voeren. Daarom staat er in de verdragstekst geen enkele verwijzing
naar lidmaatschap. Een blok van vijf landen, waaronder Nederland, Frankrijk en
Duitsland, verzet zich daar al jarenlang tegen. De uitbreidingsmoeheid is groot,
de vrees opnieuw met Rusland te botsen ook.

Hoopt Oekraïne zelf lid te worden? Wat vinden de Oekraïners van dit verdrag?

Het besluit van de Oekraïense president Janoekovitsj in 2013 om het
associatieverdrag met de EU niet te tekenen, leidde tot een pro-Europese
volksopstand. Na zijn gedwongen vertrek behaalden de pro-westerse partijen bij
verkiezingen de meerderheid. De nieuwe president Porosjenko, die het
associatieverdrag wel ondertekende, ziet het akkoord als de opmaat voor
lidmaatschap. 'In 2020 zijn we er klaar voor', kondigde hij vorig jaar aan.
Peilingen onder de Oekraïense bevolking bevestigen het beeld dat een royale
meerderheid voor nauwere banden met de EU is.

Wat was de reden voor tegenstanders om het referendum aan te vragen?

Een halt toeroepen aan een 'Europese superstaat', die 'almaar uitdijt' zonder
raadpleging van de bevolking - dat vormde voor de initiatiefnemers van GeenPeil
en Burgercomité EU het voornaamste motief. Voor hen had het evengoed een andere
Europese kwestie kunnen zijn. 'Oekraïne kan ons niets schelen', gaven twee
initiatiefnemers in een interview met NRC Handelsblad toe. Alleen is de vraag
die woensdag voorligt niet 'bent u voor of tegen de EU?', zoals de
initiatiefnemers zouden willen, maar: bent u voor of tegen de wet tot
goedkeuring van de associatieovereenkomst tussen de EU en Oekraïne?

Wat zijn de voornaamste argumenten die het nee-kamp verder in stelling heeft
gebracht?

We moeten geen zaken doen met een corrupt land; we lopen het risico corruptie te
importeren door dit verdrag. We houden geen rekening met de belangen van Rusland
en dat is onverstandig met het oog op onze veiligheid, dit verdrag gooit olie op
het vuur. Het helpt alleen de rijke Oekraïners en westerse multinationals, niet
de gewone man in Nederland of Oekraïne. De deur gaat open voor een Oekraïens
EU-lidmaatschap zonder dat de bevolking iets is gevraagd.

Wat is hierop het antwoord van het ja-kamp?

Van lidmaatschap van de EU is geen sprake, de lidstaten willen het domweg niet.
Het verdrag is vooral goed voor de vrije handel - en dat levert 'win-win' op
voor zowel Nederland als Oekraïne, ook al gaat het op dit moment slecht met de
Oekraïense economie. Corruptie is een groot probleem, maar afwijzing van het
verdrag helpt dan bepaald niet - juist door het aan te nemen is er een kans dat
het de goede kant op gaat, net als met de mensenrechten, de democratie en de
rechtsstaat. En het is aan de Oekraïners zelf, niet aan Rusland, te bepalen met
wie ze in zee willen gaan.

Hoe stelt de Haagse politiek zich tegenover het referendum op?

Van de grote partijen hebben SP en PVV zich tot het nee-kamp verklaard, de rest
is voor. Echt campagne is vooral door de SP gevoerd, met D66 en PvdA als
voornaamste opponenten. VVD-leider Zijlstra voelde zich zondag niet op zijn
gemak op de Dam bij de matig bezochte ja-bijeenkomst: 'Ik sta hier met enige
tegenzin.' Het kabinet viel aanvankelijk vooral op door de moeite die het had de
eigen ja-campagne ook een campagne te noemen. Pas aan het slot trad premier
Rutte met een aantal ministers in het strijdperk.


Hoe kijkt de rest van Europa naar wat zich nu in Nederland afspeelt?

'Ik wil dat de Nederlanders goed begrijpen dat deze kwestie het Nederlands
belang overstijgt', zei Jean-Claude Juncker, voorzitter van de Europese
Commissie. 'Kijk uit, dit kan het evenwicht in Europa veranderen.' Aan een
Nederlands nee valt juridisch nog wel een mouw te passen, maar politiek is de
vrees vooral dat het een inspiratiebron vormt voor een Brits nee tegen
EU-lidmaatschap - het Brexit-referendum van 23 juni wordt als veel belangrijker
gezien.

Hoe kijkt Rusland naar het Nederlandse referendum?

Gegeven zijn weerzin tegen het associatieverdrag kan Poetin alleen maar in zijn
nopjes zijn met het initiatief van GeenPeil en het Burgercomité EU. De Russische
president houdt ervan verdeeldheid aan Europese zijde te zaaien. Bij een
Nederlands nee krijgt hij die verdeeldheid in de schoot geworpen.

Wat gebeurt er met de uitslag?

Nederland is het enige EU-lid dat het verdrag nog niet heeft geratificeerd. In
geval van een ja zal het kabinet dat alsnog doen. Als de opkomst onder de
drempel van 30 procent blijft steken, is de uitslag ongeldig. Ook dan zal het
kabinet het verdrag ratificeren. Bij een geldige opkomst en een meerderheid voor
het nee-kamp, heeft het kabinet twee mogelijkheden: het parlement vragen de
goedkeuring voor het verdrag in te trekken; of het parlement vragen de uitslag
te negeren. Daarna volgt een stemming in de Eerste en Tweede Kamer.

Wat gebeurt als Nederland niet ratificeert?

Dan kan het verdrag officieel niet in werking treden. Een groot deel van het
handelsverdrag wordt sinds 1 januari al voorlopig toegepast, maar die situatie
kan na een nee zeker 'niet voortduren', zei minister Koenders. Premier Rutte
moet dan met zijn collega's in Brussel een oplossing zoeken. De andere lidstaten
zullen erop aandringen dat het verdrag doorgaat met enkele - door Nederland
aangedragen - aanpassingen.

Zo is er een mogelijkheid om het handelsdeel los te koppelen van het politieke
deel. Het handelsverdrag, waar slechts een meerderheid van stemmen voor nodig
is, kan dan probleemloos definitief in werking treden. Het politieke deel moet
dan wel worden aangepast. Nederland kan dan laten aantekenen dat een toekomstige
beslissing over het lidmaatschap van Oekraïne moet worden voorgelegd aan het
Nederlandse volk - middels een nieuw referendum.




Bekijk de oorspronkelijke pagina: ,

LOAD-DATE: 5 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              195 of 200 DOCUMENTS



                                 de Volkskrant

                             2 april 2016 zaterdag

Hun God is toch de beste

BYLINE: MARTIN SOMMER

SECTION: Opinie en Debat; Blz. 19

LENGTH: 985 woorden


Vrij zicht - Martin Sommer


Autochtoon en islamitisch Nederland drijven met een sneltreinvaart uiteen.

In het Kamerdebat over de Brusselse aanslagen was minister Van der Steur nog
lang niet aan de beurt, toen zich het gebruikelijke gezelschapsspel voltrok.
Geert Wilders mocht het debat openen en al snel waren de 32 doden uit het zicht
verdwenen. Zoals vaker deed hij er een flinke schep bovenop: wellicht moeten we
de islam in de toekomst verbieden. Dat lieten de anderen zich geen tweemaal
zeggen. Na een uur stelde Wilders tevreden vast dat hij nog steeds aan het woord
was. En dat met een spreektijd van vijf minuten.



Hij was niet de enige die garen dacht te spinnen. Een boze Roemer (SP) weet de
aanslagen aan de bombardementen op Syrië, en het gebrek aan kansen voor
jongeren. De SP is de PvdA van een kwart eeuw geleden. Kleine geschiedenisles:
de huidige golf islamitisch geweld begon niet met westerse bommen maar met de
aanslagen op het WTC in New York. Pechtold (D66), ook in de overdrive, voegde
Wilders toe dat '99 procent van de moslims de eenheid wil uitspreken'. Niet
tegenover elkaar staan maar samen, vond ook Klaver van GroenLinks, en dat
'christenen, islamieten en heidenen' zich niet uit elkaar moeten laten spelen.

Schouder aan schouder, dat hoor je vaak deze dagen. En tegen het wij-zij-denken
van Wilders, die zei dat het niet een kleine minderheid van de moslims is die de
aanslagen goedkeurt, maar een meerderheid. Ik weet niet waar hij dat vandaan
heeft; Wilders gaf er geen bron bij. Hij wil ook niet overtuigen, hij wil gelijk
hebben, niet krijgen. Wat ik wel weet, is dat er intussen ruimschoots onderzoek
is gedaan waaruit het tegendeel blijkt van schouder aan schouder: autochtoon en
islamitisch Nederland drijven met een sneltreinvaart uiteen.

Over het onderzoek God in Nederland hebben we intussen veel kunnen lezen. God
úít Nederland, zul je bedoelen. Dat wil zeggen, de christelijke God. 82 procent
ziet vrijwel nooit een kerk van binnen. Heeft dus ook geen idee meer van de
stuwende kracht van religie. Wilders zelf is het voorbeeld. Een paar maanden
geleden vroeg SGP-Kamerlid Kees van der Staaij hem wat hij verstond onder de
joods-christelijke waarden waarmee hij zo graag strooit. Opkomen voor ons eigen
volk, zei Wilders. Dat is de plank wel erg ver mis. De andere kant van dezelfde
medaille is dat geen mens beseft hoezeer mensenrechten een door en door
christelijk beginsel zijn, maar dan zonder God. Men veronderstelt niet alleen
dat ze altijd en overal opgaan, maar ook dat de hele wereld ze deelt. Maar de
hele wereld is niet christelijk en al helemaal niet ontkerstend.

God uit Nederland, Allah erin. Het Sociaal en Cultureel Planbureau (SCP)
publiceerde in december het rapport Werelden van verschil. Voor islamitische
jongeren is tegenwoordig identiteit nummer één: ik ben moslim. Dat de
secularisatie bij moslims stokt, had het SCP al in 2012 vastgesteld. De tweede
generatie gaat niet minder maar meer naar de moskee. Ik zeg dat erbij voor de
migratiedeskundigen die altijd sussen dat integratie drie generaties duurt. Zo
ging het immers ook bij Italianen of Spanjaarden. Maar de islam is van een
andere orde. Islam is een houvast in een harteloze wereld. Het gaat om de
regeltjes, vertelt een gelovige. 'Dat is het mooie, regels naleven... Het is een
geheel. De manier van leven zoals het hoort.'

Als je je aan de regels houdt, kom je in de hemel. Allah is overal, volkomen
transcendent. Om die reden kunnen misdaden uit naam van de islam niet bestaan.
Vandaar de telkens herhaalde uitspraak die voor buitenstaanders zo ergerlijk is,
dat bommenleggers 'geen moslims zijn'. Vergeleken bij Allah is God een kleuter.
Vandaar ook het complotdenken. Als het fout gaat, moet er een vijand zijn, want
aan de islam kan het niet liggen. In Trouw stond een interview met drie
Marokkaanse jongens. De aanslagen op de Twin Towers konden geen toeval zijn. Wie
zat erachter? 'De familie Rothschild. Een superrijke Joodse familie. Ze kunnen
alles bepalen met geld en macht.'

Volgens het SCP-rapport keuren islamitische jongeren geweld af, maar 'niet
ondubbelzinnig'. Een minderheid begrijpt het wel. Immers overal ter wereld
worden moslims achtergesteld. IS is een product van Amerika of Israël. En alles
ligt buiten henzelf. 'Er is een enorme boosheid en wrok', citeert het rapport
migratiedeskundige Han Entzinger, 'van: wij willen deel uitmaken van de
Nederlandse samenleving... en als puntje bij paaltje komt, dan mag het eigenlijk
niet.' Dat van die boosheid en wrok is vast waar, net als dat ze daarin steeds
weer worden bevestigd door hooggeleerden en andere deskundigen. Het ligt immers
aan Nederland.

Maar kijk eens verder dan je neus lang is. In het lamlendige België met zijn
zwijgcultuur mocht iedereen zijn gang gaan, met als dank een parallelle
samenleving en bommen toe. Laatst sprak ik de schrijfster Betsy Udink, die sinds
de jaren zeventig rondreist in het Midden-Oosten. Ze vertelde hoe de islam
oprukt. In Turkije, Egypte, Syrië, Iran niet te vergeten. In Marokko zijn de
moskeeën niet aan te slepen. Rudy Kousbroek schreef een kwart eeuw geleden
verdrietig over de teloorgang van zijn geliefde Indonesië, waar de mooiste
vrouwen werden ingepakt door de islam. Hetzelfde maakte ik mee in Kenia, waar
opwinding en muziek zijn verruild voor hoofddoeken.

Het Westen en de islam: het zijn tectonische platen die schuiven en botsen.
Stageplaatsen en kansen voor jongeren helpen niet. Hier is een clash of cultures
van jewelste gaande. Het onuitstaanbare is dat we er betrekkelijk weinig aan
kunnen doen. Terughoudend zijn met het opnemen van vluchtelingen, dat lijkt me
verstandig. Wel de vrijheid van godsdienst handhaven, want de beginselen van
onze samenleving geven we niet op. En verder poot stijf houden.

Martin Sommer is politiek commentator van de Volkskrant.

Mensenrechten zijn door en door christelijk, maar dan zonder God




Bekijk de oorspronkelijke pagina:

LOAD-DATE: 1 April 2016

LANGUAGE: DUTCH; NEDERLANDS

GRAPHIC: Hij deed er een schep bovenop...
ANP
Hij is nummer één...
EPA
Hij is helaas een kleuter...

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              196 of 200 DOCUMENTS



                                 de Volkskrant

                             2 april 2016 zaterdag

Laat Maidangeneratie niet in de steek, stem ja

BYLINE: TONY VAN DER TOGT

SECTION: Opinie en Debat; Blz. 20, 21

LENGTH: 897 woorden


Referendum


Het referendum zou moeten gaan over voor of tegen uitbreiding van de EU als
waardengemeenschap.

Premier Rutte suggereert dat het associatieverdrag met Oekraïne vooral over
vrijhandel gaat en kansen biedt voor het Nederlandse zakenleven. Het is goed
voor het Europa van markt en munt. Dit miskent dat Europa meer is dan een
pragmatisch, zakelijk project, waarbij economische en financiële belangen
domineren. Daarmee gaat het voorbij aan waar het Oekraïnereferendum echt over
zou moeten gaan: voor welk soort Europa wij als burgers kiezen: een Europa als
waardengemeenschap of een Europa als een functionalistisch-technocratische
constructie.



De jonge activisten in Oekraïne die in de vrieskou op het Maidan-plein stonden
en met gevaar voor eigen leven de autoriteiten trotseerden, stonden daar niet
omdat zij een vrijhandelsverdrag wilden. Zij wilden vooral afrekenen met het
corrupte post-sovjetsysteem in Oekraïne en een kans krijgen op een 'normaal'
leven. Een nauwere band met Europa geeft hun een kans om een democratische
rechtsstaat te realiseren met respect voor mensenrechten, inclusief
lhbt-rechten.

Het is dan ook niet voor niets dat zij hun Euromaidan-revolutie een 'revolution
of dignity' noemen. Zelfs kerkelijke gezagsdragers, die op het eerste gezicht
meer met Poetins agenda van 'traditionele waarden' lijken te hebben, schaarden
zich met volle overtuiging achter Maidan en achter een pro-Europese koers.

De 'Clash of Civilisations' die zich volgens Huntington in Oekraïne zou moeten
voltrekken, is niet die tussen westerse christenheid (of een geseculariseerde
versie daarvan) en de orthodoxie, waarbij Moskou zich opwerpt als het 'Derde
Rome'. Het gaat veeleer om een Rusland dat de eerder ingeslagen weg van
modernisering en integratie in bredere Europese verbanden heeft verlaten.

Europeanisering van Rusland lijkt voorlopig mislukt en de conclusie die het
huidige regime daaruit trekt, is dat de dreiging niet langer alleen van de VS
(of de NAVO) komt. Ook de EU, met een agenda die gebaseerd is op
gemeenschappelijke waarden, wordt nu als een bedreiging voor het regime gezien.


Voor Moskou betekent dit niet alleen dat de eigen bevolking gevrijwaard moet
blijven van kwalijke Europese invloeden. Ook andere landen in de
post-sovjetruimte moeten zich schikken naar de wensen van Moskou als een nieuw
soort van vazalstaten en mogen zich niet aansluiten bij een gedegenereerd
'Gayropa'.

Daarbij wordt voorbijgegaan aan 25 jaar onafhankelijkheid van deze landen,
waarbij zelfs corrupte politiek-economische elites geleidelijk de blik naar
Europa hebben verlegd en niet langer alleen van Rusland afhankelijk willen zijn.
Dit geldt nog veel meer voor een opkomende civil society, die in Oekraïne een
stuk vrijer en na de Maidan ook invloedrijker is dan Moskou zich kan
voorstellen. Zelfs puur Russisch-sprekenden (ook in het oosten van Oekraïne)
realiseren zich na de Russische annexatie van de Krim en de agressie in de
Donbas dat hun toekomst in een inclusief en Europees Oekraïne ligt, waar
Europese waarden van democratie en mensenrechten gelden.

Het alternatief van een door Moskou gedomineerde 'Russische wereld' impliceert
slechts dat een corrupt regime, met dan aan Moskou ondergeschikte oligarchen, in
stand blijft en de rechtsstaat ver buiten bereik van gewone burgers blijft.
Politiek gemotiveerde processen als tegen de Oekraïense pilote Nadia Savtsjenko
boezemen nu eenmaal weinig vertrouwen in. De eerdere mislukking van de
Oranjerevolutie heeft ertoe bijgedragen dat de Euromaidan-generatie nu
vastbesloten is door te pakken en vast te houden aan de pro-Europese koers.

Wanneer de EU op dit moment Oekraïne in de steek laat en het Associatieverdrag
alsnog van tafel haalt, is er slechts een winnaar en die zit in het Kremlin. De
gevolgen zullen zich niet alleen doen gelden in Oekraïne zelf, dat nu meer
verenigd tegen Rusland is dan ooit tevoren. Ook EU-lidstaten als Polen en
Litouwen zullen hier fel tegen zijn en bilateraal en via de NAVO dan alsnog hun
steun aan het dan in zijn Europese aspiraties gefrustreerde Oekraïne verlenen.

Dus denk niet dat zij van plan zijn om dan maar toe te geven aan Poetins
geopolitieke verlangens. Grotere instabiliteit zal het gevolg zijn. En de EU
heeft dan haar kans verspeeld om een stabiliserende rol te spelen tussen
Oekraïne en Rusland.

Het lijkt dat dit de initiatiefnemers van het referendum weinig kan schelen. Nog
altijd lijkt daar een overdreven begrip voor Russische wensen te overheersen.
Nog altijd heeft men de mond vol van een vermeend democratisch deficit in de EU,
zonder enige aandacht voor het belang van democratie en rechtsstaat in Oekraïne.
Europa als waardengemeenschap lijkt hen niet te boeien. In Oekraïne stierven
mensen voor dergelijke waarden en onder een Europese vlag. Hier neemt men
dergelijke waarden voor lief.

Natuurlijk was de EU te lang een bureaucratisch-technocratisch project. Daarom
is het cruciaal om Europa vooral te positioneren als waardengemeenschap waaraan
alle Europeanen deel mogen hebben. Daarover zou het referendum echt moeten gaan:
voor of tegen uitbreiding en verdieping van deze waardengemeenschap.

Dat motiveerde de Maidan-generatie en het zou tragisch zijn wanneer zij
uiteindelijk een weg is ingeslagen naar een Europa dat inmiddels niet meer
bestaat.

Voorlopig lijkt de europeanisering van Rusland mislukt




Bekijk de oorspronkelijke pagina: ,

LOAD-DATE: 1 April 2016

LANGUAGE: DUTCH; NEDERLANDS

GRAPHIC: Religieuze leiders uit Oekraïne, hier op het Binnenhof, hopen dat
Nederland voor het Associatieverdrag stemt.
Foto Bas Czerwinski / ANP
Tony van der Togt is OostEuropa-expert bij Instituut Clingendael.

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              197 of 200 DOCUMENTS



                                 de Volkskrant

                             2 april 2016 zaterdag

In Yangon begint Myanmars toekomst

BYLINE: VAN ONZE CORRESPONDENT MICHEL MAAS

SECTION: Ten Eerste; Blz. 16, 17

LENGTH: 1301 woorden


Reportage Booming Myanmar

Eindelijk is Myanmar verlost van de militaire dictatuur en zijn de grenzen
opengegaan. In de hoofdstad strijken multinationals neer en staan er zelfs
files. Nu nog geschoold personeel vinden.

De oude weg van Yangon naar Thilawa is zoals je je een oude weg in Myanmar
voorstelt. Trucks, bussen, busjes, auto's en voetgangers verdringen zich op een
smal stuk asfalt dat van gaten en lappen aan elkaar hangt. Het gedrang wriemelt
zich een stokoude gietijzeren brug op, die naar de overkant van de brede
Yangon-rivier leidt. Voor de brug staat alles stil, de brug is smal: links en
rechts één rijstrook, en in het midden een spoor voor de trein.

Anderhalf uur duurt de martelgang van de stad naar de overkant en als je niet
beter weet wil je daar meteen omkeren, want er is niets. Het verkeer lost op tot
er niemand meer over is: de weg is leeg, de berm is leeg.

Maar dit is wel waar de toekomst van Myanmar begint. Links en rechts van een
boulevard is het land afgepaald en afgerasterd. Kaarsrechte zandwegen leiden er
naar de horizon, gloednieuwe stroomkabels verbinden fonkelnieuwe betonnen
elektriciteitsmasten.

Japans kapitaal

Hier wordt met Japans kapitaal de Thilawa Special Economic Zone aangelegd, zegt
een eenzaam bord. En wat wij zien is nog niet alles - het enorme terrein is
alleen nog maar Zone A. We hebben nog een heel alfabet te gaan. Een schets op
het bord toont dat het hele gebied bijna tien keer zo groot zal moeten worden:
een gebied zo groot als een hele stad, gevuld met bedrijven.

De eerste aarzelende beginnetjes zijn er al. Losjes verspreid staan enkele
splinternieuwe bedrijfshallen van bedrijven die in logistics doen en in cement,
de eerste levensbehoeften van een opkomende economie. Thilawa Special Economic
Zone is duidelijk voorbereid op een bloeitijd.

De boom hangt al vijf jaar in de lucht. Vanaf het moment dat de democratisering
inzette geldt Myanmar internationaal als een belofte. Zuchtend onder een
militaire dictatuur was het land tientallen jaren hermetisch van de buitenwereld
afgesloten geweest, en ineens gingen die grenzen open. Naarmate de
democratisering vorderde werden bovendien internationale sancties opgeheven, en
niets leek investeerders meer in de weg te staan om zich te storten op deze
markt met 60 miljoen consumenten en goedkope arbeidskrachten. Consultants prezen
het land aan als 'the last frontier'.

De hoop op de 'boom' is deze week nieuw leven ingeblazen met het aantreden van
de nieuwe, democratisch gekozen regering. Misschien kan zij een einde maken aan
de monopolies van de oude militaire elite, en misschien kan haar aantreden voor
het buitenland aanleiding zijn om ook de allerlaatste sancties op te heffen.

Mobiele telefonie

Nyantha Maw Lin merkt dat oplevende optimisme als geen ander, als de Myanmarese
partner in het consultancybedrijf Vriens&Partners. Hij wordt 'overspoeld' van
alle afspraken van de afgelopen weken. Het is nog nooit zo druk geweest. Zijn
boodschap is dan ook positief. Hij ziet nu al deregulering en vereenvoudiging
van procedures op veel terreinen, zegt hij. 'Zoals autohandel en
palmolie-industrie, die min of meer werden gecontroleerd door de militairen en
hun zakenpartners.'

De kroon op deze succesverhalen wordt gezet door de telecomindustrie: het Noorse
Telenor en Ooredoo uit Qatar hebben toestemming gekregen een mobiel netwerk op
te zetten, en dat hebben zij in een ongekend tempo aangepakt. Vijf jaar geleden
waren mobiele telefoons nog schaars. Wie wilde bellen deed dat bij een publieke
telefoon aan de straat. Nyantha Maw Lin: 'In nog geen twee jaar tijd is het
mobieletelefoongebruik van minder dan 10 procent van de bevolking gestegen naar
meer dan 70 procent. En al die gebruikers gaan meteen naar 3G en smartphones.'

Het gaat dan ook zichtbaar beter in Myanmar dan vijf jaar geleden. Yangon gaat
prat op lange files, die een duidelijk teken van vooruitgang zijn. Steeds meer
mensen kunnen zich een auto permitteren. Het leven gonst ook van kleine
bedrijfjes, vooral theehuizen, restaurants, hotels en smartphonewinkels, die
mikken op de mensen met nieuw geld en op toeristen die met honderdduizenden
toestromen om Myanmar nog snel te zien voordat het land voorgoed veranderd zal
zijn.

Bierland

De grote stroom echte investeerders moet nog op gang komen. Alleen grote spelers
slagen erin zich toegang te verwerven. Unilever en Nestlé waren bij de eersten.
Ook Heineken is er. De brouwer opende vorig jaar een fabriek, puur op de
verwachting dat Myanmar een enorm bierland kan worden. 'Myanmar is een van de
uitzonderlijke landen met een enorm potentieel voor groei op de biermarkt', zei
Roland Primez, regionaal directeur van Heineken bij de opening.

De brouwer zal moeten opboksen tegen het staatsbedrijf dat tot voor kort het
biermonopolie in handen had, en het zal moeten vechten voor een aandeel op de
markt waar ook Carlsberg actief is. Maar zij zijn er vast, omdat zij niet te
laat willen zijn als straks de economie echt op gang komt.

In de kantoortorens van Yangon heeft de consultancywereld zich genesteld. Het
Union Business Centre huisvest KPMG plus een trendy Italiaans restaurant; de
Centrepoint Towers heeft Maybank, Nestlé, PricewaterhouseCoopers, de Canadese
ambassade en Standard Chartered Bank.

De rode bakstenen toren van de Anglicaanse kathedraal van de stad steekt niet
langer boven alles uit. Hij staat in de schaduw van Junction City, waarvan de
betonnen geraamtes van de torens inmiddels 19 verdiepingen de lucht in steken.
Nog één jaar en de nieuwbouw is klaar en dan heeft de stad er twee kantoortorens
bij, een appartemententoren, een Pan Pacific hotel en een luxe shoppingmall met
bioscoop. Dat is leuk voor de bedrijven die kantoorruimte zoeken, en voor hun
medewerkers die geld kunnen uitgeven. Het gewone volk blijft vooralsnog arm.
Daar moet de Thilawa Special Economic Zone iets aan doen, zegt Nyantha Maw Lin.
'Daar moeten fabrieken komen die banen kunnen gaan creëren.'

Gefabriceerd wordt er nog niets in de zone. Ook de nieuw aangelegde haven aan de
rand ervan moet nog tot wasdom komen. Op het haventerrein staan behalve wat
containers vooral tweedehands auto's die met een schip uit Japan hierheen zijn
gebracht. Zij wachten op hun Myanmarese kenteken, en kunnen daarna hun plaats
innemen in de groeiende files van Yangon.

Geschoolde arbeidskrachten

Veel banen zijn daar niet mee gemoeid. En de banen die er komen zullen van lage
kwaliteit zijn. De net aangetreden parlementariër Kyaw Htwe, van de
regeringspartij NLD van oud-dissidente Aung San Suu Kyi, vreest dat de fabrieken
zullen oplopen tegen een van de grootste problemen van het land.

'Er is een groot gebrek aan geschoolde arbeidskrachten. Het onderwijs is jaren
verwaarloosd. Mensen hebben geen kennis, geen vaardigheden. De economische
vooruitgang zal daardoor een langzaam proces worden, stap voor stap.' Kyaw Htwe
moet erop toezien dat de arbeiders een behoorlijk minimumloon krijgen. Meer zit
er voorlopig niet in, zegt hij.

Het geloof is er niet minder om. Van de Thilawa Special Economic Zone loopt
tegenwoordig ook een nieuwe weg naar Yangon, over een brede nieuwe brug. De
route is veel langer dan de oude, en wordt nog weinig gebruikt, maar hij is er
vast, voor als het straks echt nodig is.

Aung San Suu Kyi is nu echt de baas in Myanmar. Haar partij heeft vrijdag een
wet ingediend die voor haar een nieuwe functie in het leven roept: die van
'Staats Raadsman'. In de praktijk is de functie vergelijkbaar met die van
premier. Het geeft haar de bevoegdheid zich met alle regeringsbeslissingen te
bemoeien. Zij wordt nu toch de echte leider van de regering. De militairen in
het parlement zijn woedend, maar kunnen niets doen. Aung San Suu Kyi's partij
NLD heeft in beide Kamers een grote meerderheid.

Suu Kyi is nu de baas




Bekijk de oorspronkelijke pagina: ,

LOAD-DATE: 1 April 2016

LANGUAGE: DUTCH; NEDERLANDS

GRAPHIC: Het Maha Bandoola park in Yangon. Op de achtergrond staat het stadhuis
van de hoofdstad van Myanmar.
Bloomberg via Getty Images
Filiaal van Kentucky Fried Chicken in Yangon.
Bloomberg via Getty Images
Barkeepers in bar Yangon Yangon, in Yangon.
Bloomberg via Getty Images

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              198 of 200 DOCUMENTS



                                 de Volkskrant

                             2 april 2016 zaterdag

Geen stemadvies, de V van het dak en de gewonnen Tegel

BYLINE: PHILIPPE REMARQUE

SECTION: Opinie en Debat; Blz. 21

LENGTH: 757 woorden


De week van de hoofdredacteur


Creëer een aartsvijand

In ons katern V onderzocht Menno van Dongen vrijdag hoe GeenStijl en het
burgercomité EU het knappe kunstje voor elkaar hebben gekregen de
referendumdrempel te halen - zodat u en ik nu dagelijks langs die beschuldigend
loerende stemkaart op de schoorsteenmantel moeten lopen: gaan of niet? Menno
vatte in 12 handzame lessen het succes van GeenStijl-redacteur Bart Nijman en
zijn kompanen samen. Mijn conclusie: de voorliefde voor practical jokes en
bedrevenheid in online campagnevoeren van GeenStijl zijn een verbond aangegaan
met de serieuze boosheid onder burgers die vinden dat ze geen stem hebben bij
Europese beslissingen. Les 7, 'Creëer een aartsvijand', gaat over D66-leider
Pechtold, maar de traditionele media zijn al even bruikbaar om tegenaan te
schoppen.

Wij en de andere kranten en televisierubrieken zouden veel te laat aandacht aan
hun handtekeningenactie hebben besteed, uit politieke motieven. Het klinkt
lekker voor de achterban: 'de media' als een van die traditionele instituties
die de gewone man bedonderen. Maar het klopt niet. Deze actie leek ons de
zoveelste stunt van GeenStijl - die slaan we met uw welnemen wel eens over. Toen
tot ieders verbazing (ook die van de organisatoren zelf, blijkt uit het stuk) de
drempel haalbaar bleek, hebben wij er uiteraard over geschreven. U krijgt van
ons objectieve verslaggeving over dit referendum en natuurlijk ook veel opinies,
van onze eigen columnisten en cartoonisten, maar ook van voor- en tegenstanders
op de opiniepagina's en in Vonk. In het hoofdredactioneel commentaar zijn we
voor referenda (onder voorwaarden), maar vinden we dat Oekraïne hier met de
haren bij is gesleept - iets dat de organisatoren zelf ook eerlijk zeggen. Een
stemadvies krijgt u van ons niet. Dat doen we nooit bij verkiezingen.

Volkshotel

Iets heel anders nu: gisteren takelden dappere redacteuren een Volkskrant-V van
2,5 meter hoog en 3 meter breed de redactievloer op - hij paste niet door de
deur. 'Het heeft iets van The Passion', vond chef kunst Mark Moorman. Nu staat
hij in de zithoek op de V-zaal. Die letter heeft u misschien wel vaak gelezen,
want het is de eerste letter uit het van verre zichtbare Volkskrantlogo op het
dak van ons oude gebouw op de Wibaut-straat. Daar zit tegenwoordig het
Volkshotel - de eerste vijf letters zijn dezelfde uit ons logo, maar het zijn
wel nieuwe - de oude waren te bewerkelijk in het onderhoud. Het is daar leuker
dan toen ik er werkte: een enigszins off-beat, relaxt hipster-paradijs. Zzp'ers
mengen zich met toeristen, het hotel is voor 80 procent bezet. Waar mijn eerste
Volkskrantbureau stond, zitten nu kunstenaars. De kantine waar ik lunchte , is
nu club Canvas. En in de kamer die ik destijds eng vond om te betreden - die van
mijn voorganger Pieter Broertjes - kun je nu slapen. Er zijn zelfs twee
hotelkamers van gemaakt. In de lobby lag de Volksnews, een krantje waarin ook
een interview stond met een vroegere boekhouder van de krant, nu 92. 'Volkshotel
has a rich past that deserves to be recognised. For 42 years, this building was
home to De Volkskrant - one of the biggest, most progressive Dutch newspapers',
schrijft Volksnews. Dankzij het Volkshotel en onze huidige buren Roest, dat de
letters in bewaring kreeg (en zelf gebruikt, scrabble maar met de volkskrant) is
de V nu dus weer thuis.

Met dank aan Sepp

Donderdagavond kneep ik hem even in de Haagse schouwburg, toen twee van de
Tegels waar we voor waren genomineerd, naar andere media gingen. Maar gelukkig
waren daar Willem Feenstra, Mark Misérus en Sepp Blatter, onthullend door het
tweetal geïnterviewd. Met hun Tegel voor het beste interview stonden de twee
Kuifjes op het podium. Willem werd een beetje geplaagd dat hij hier alweer stond
- vorig jaar won hij de Talenttegel. Hij liet zich het voornemen ontlokken
volgend jaar de Tegel voor onderzoek te winnen. Gaan we hem aan houden. Intussen
hebben we alweer een genomineerde. Tjerk Gualthérie van Weezel is met het
artikel De biecht van derivatenman Arjan Greeven voorgedragen voor de Citi
Journalistic Excellence award. En het bijbehorende boek over de fascinerende man
die Vestia aan de grond bracht, De bekentenis, staat sinds deze week op de
longlist van de M.J. Brusseprijs voor het beste journalistieke boek. Je blijft
duimen.

p.remarque@volkskrant.nl

REDACTIEBLOG

Wilt u de hier besproken artikelen lezen? Zoek in onze app voor tablet of
telefoon naar 'redactieblog' of ga op uw computer naar
http://Volkskrant.nl/redactieblog.




Bekijk de oorspronkelijke pagina:

LOAD-DATE: 1 April 2016

LANGUAGE: DUTCH; NEDERLANDS

GRAPHIC: Theo Stielstra

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              199 of 200 DOCUMENTS



                                 de Volkskrant

                             2 april 2016 zaterdag

Waarom u voor/tegen moet stemmen

SECTION: Ten Eerste; Blz. 7

LENGTH: 798 woorden


De belangrijkste thema's

KOMT OEKRAÏNE WEL OF NIET IN DE EU?

Tegen

De werkelijke intentie van Brussel is Oekraïne op een kwade dag lid van de EU te
maken zonder dat burgers iets is gevraagd. Kijk maar hoe Oekraïne wordt
'gedwongen' Europese wetgeving te accepteren - welk ander doel dient dat dan
lidmaatschap? En zie hoe de EU nu ook stappen zet in de richting van een Turks
lidmaatschap, terwijl de burgers tegen zijn. Straks worden we ook in een
Oekraïens lidmaatschap 'gerommeld'.

Voor

In het verdrag staat geen enkele verwijzing naar lidmaatschap, dus is dat niet
aan de orde, zeggen voorstanders. Bovendien is het land ver verwijderd van de
toetredingscriteria. En als het ooit tot onderhandelen komt, kan ieder EU-land
telkens op de rem gaan staan. Premier Rutte is een uitgesproken tegenstander van
lidmaatschap, met als argument dat Oekraïne een goede relatie moet hebben met
zowel Europa als Rusland.

Weging

In afwijking van andere associatieverdragen bevat dat van Oekraïne geen
verwijzing naar lidmaatschap. Een blok van vijf landen, waaronder Frankrijk en
Duitsland, verzet zich daar al jarenlang tegen. De uitbreidingsmoeheid is groot,
de vrees opnieuw met Rusland te botsen ook.

HET HELPT SLECHTS DE RIJKEN, OF IEDEREEN?

Tegen

Dit verdrag gaat niet ten goede komen aan de gewone Oekraïners, maar aan de
rijkste inwoners van dat land. En in Nederland zullen het de multinationals zijn
er die er garen bij spinnen, dus ook hier heeft de gewone man het nakijken.
Sterker, hij zou erop achteruit gaan, wanneer goedkope arbeidskrachten uit
Oekraïne door dit verdrag massaal toe gaan stromen op de Europese, en dus ook
Nederlandse, arbeidsmarkt.

Voor

Toenemende welvaart voor iedereen, zowel in Oekraïne als in de EU, is juist een
belangrijk argument voor. Een afzetmarkt met 45 miljoen consumenten valt niet te
versmaden en dat is ook weer goed voor de werkgelegenheid in Nederland. Op
toestroom van Oekraïense arbeidskrachten staat een rem.

Weging

Dit associatieakkoord is voor een aanzienlijk deel een vrijhandelsverdrag. Al te
hoge verwachtingen moeten Europeanen daar vooralsnog niet over koesteren - de
Oekraïense economie is sowieso bescheiden en ligt aan het infuus bij het IMF.
Niettemin is de verwachting gerechtvaardigd dat het verdrag op termijn aan beide
partijen voordelen biedt, gezien de ervaringen met eerdere, door de EU gesloten
associatieverdragen.

REKENING HOUDEN MET POETIN OF NIE

T?

Tegen

Zegt Nederland 'ja' tegen dit verdrag dan schofferen we het Rusland van Poetin
opnieuw. Want eerder deed de EU dat al door dit associatieverdrag überhaupt te
sluiten zonder te beseffen hoeveel Russische woede dit zou wekken - zie de
annexatie van de Krim en het afkondigen van economische sancties. Meer begrip
voor Rusland is in het belang van onze veiligheid en onze economie.

Voor

Het is niet aan Rusland, maar aan de Oekraïners zelf hun toekomst te bepalen.
Met het associatieverdrag hebben zij aangegeven met Europa in zee te willen gaan
en dat is hun goed recht. Daar moeten we geen 'nee' op zeggen omdat we de toorn
van Poetin vrezen. Dan laten we goedwillende Oekraïners in de kou staan. Dat de
annexatie van de Krim een logisch vervolg is op het associatieverdrag is een
absurde kijk op de geschiedenis.

Weging

Het verdrag is al goedgekeurd in 27 EU-landen, dus het getuigt van
zelfoverschatting te denken dat een Nederlandse 'ja ' in Moskou als een klap in
het gezicht wordt opgevat - als daar al sprake van is, is die al bij de
ondertekening van het verdrag in 2014 uitgedeeld. Zeker is wel dat een
Nederlands 'nee' door Poetin politiek zal worden uitgebuit.

CORRUPTIE OEKRAÏNE MIJDEN OF JUIST HELPEN?

Tegen

Nederland behoort zich niet in te laten met een door en door corrupt land als
Oekraïne, waar oligarchen zich verrijken ten koste van de gewone bevolking. Doet
Nederland dat toch dan riskeren we corruptie te 'importeren'. Het is een illusie
te denken dat een Europees verdrag in staat is de Oekraiense corruptie in de
praktijk in te dammen.

Voor

Dat corruptie een wijdverbreid fenomeen is in Oekraïne staat vast, maar
afwijzing van het verdrag gaat niet helpen bij de bestrijding ervan. Een ja-stem
wel, want het verdrag stuurt aan op onafhankelijke rechtspraak en meer
transparantie. We moeten de talrijke, goedwillende Oekraïners die een hekel aan
corruptie hebben, een kans op verbetering gunnen.

Weging

Bij het optimisme van de voorstanders moet een groot vraagteken worden geplaatst
- een verschijnsel als corruptie is geworteld in de nationale cultuur en laat
zich lastig uitbannen. Zie Italië. Dat laatste land geeft ook aan dat de
tegenstanders overdrijven: in decennia Italiaans-Nederlandse handel, op een
aanzienlijk hoger niveau dan de handel tussen Nederland en Oekraïne, is 'import'
van corruptie geen probleem.




Bekijk de oorspronkelijke pagina:

LOAD-DATE: 1 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              200 of 200 DOCUMENTS



                                 de Volkskrant

                            31 maart 2016 donderdag

Geachte redactie

SECTION: Opinie en Debat; Blz. 24

LENGTH: 690 woorden


Tenenkrommend

Terecht stelt CDA-leider Buma dat de discussie rond de FBI en/of
terreurinformatie, veiligheid, incompetentie van bestuurders bij Belgen, Turken
en Nederlanders van een 'tenenkrommend amateurisme' is (Ten eerste, 30 maart).

Waarom heeft niemand zich nog hardop afgevraagd of instellingen als die van de
EU of de NAVO nog wel veilig in Brussel moeten blijven? Hoe gemakkelijk kon ik
met mijn camper afgelopen oktober (al of niet vol met explosieven) voor een heel
groot EU- complex probleemloos en ongecontroleerd langsrijden. Desnoods bij de
receptie naar binnen rijden. En dat regelt onze veiligheid? Spelen de EU en
Nederland ook niet ongestraft met de veiligheid van de duurbetaalde duizenden
medewerkers binnen de diverse EU-instanties?

Verplaatsen naar een nieuw, volledig controleerbaar terrein in bijvoorbeeld
Maastricht of Aken is m.i. een betere optie.

Henk van Halteren, Schouwerzijl

Paus, waar ben je?

Interessante voorpagina ('Gezocht: graan dat groeit bij droogte', Voorpagina, 30
maart). Zelfs als Wageningen erin slaagt dit probleem op te lossen, zal de
toename van de wereldbevolking met name in Afrika dit succes snel tenietdoen.
Condooms (paus Franciscus , waar ben je?), dat is het enige dat helpt.

Loet Bakkum, Bergen

Droom najagen

Jaap Hoeksma verwijt het nee-kamp van het referendum een EU-referendum te maken
omdat de argumenten tegen het verdrag niet zouden deugen (O&D, 29 maart).

Of hij te kort door de bocht gaat of er juist uit vliegt laat ik in het midden,
maar is het niet juist het ja-kamp dat voor toestemming voor dit
vrijhandelsverdrag de nodige oneigenlijke argumenten van stal haalt? Maken zij
van dit associatieverdrag niet juist een grote Europese droom van
corruptiebestrijding en mensenrechten?

Helaas worden de ja-knikkers pijnlijk gedwarsboomd door nota bene de Oekraïense
minister van Financiën, Natalie Jaresko, die bezweert dat handel alles is waar
Oekraïne op dit moment in geïnteresseerd is. Het is logisch dat voor de
barmhartige Europeaan die vasthoudt aan een Europese droom van samenwerking die
maar geen realiteit wil worden, vrijhandel natuurlijk geen allesomvattend
argument kan zijn om wéér een 'samenwerking' aan te gaan. Heeft het recente
verleden onder meer in Zuid-Afrika en Iran niet bewezen dat juist níét
samenwerken tot het verwezenlijken van dromen kan leiden? Wie koste wat het kost
zijn droom najaagt zonder oog voor de context waarin hij deze moet
verwezenlijken, is gedoemd zijn droom in duigen te zien vallen.

T.P. Sciarone, Rotterdam

En maar werken

En wij hardwerkende burger (vrouw/man) maar mopperen dat ambtenaren nooit wat
uitvoeren; maar zie Ten Eerste in de Volkskrant ('Ambtenaren verspillen tijd aan
Vragenuur', 30 maart). 'Rijksambtenaren zijn wekelijks tien tot twintig
werkdagen kwijt aan de voorbereiding van mondelinge vragen die het Vragenuur in
de Tweede Kamer niet halen.'

En dit is dan alleen nog maar de voorbereiding! Tien tot twintig werkdagen in de
week, hoeveel werkdagen komen er dan nog wel niet bij (in de week) om vragen
voor te bereiden die het Vragenuur wél halen? Poe... ben ik blij dat ik geen
ambtenaar ben. Of partner of kind van...

Pieter van der Pol, Alteveer

Cruijffiaanse logica

We hebben de afgelopen dagen de meest fraaie schoten van JC gezien, maar
misschien was een bal hoog de tribunes in wel zijn mooiste of geniaalste onder
het motto: 'Er stond niemand vrij, dus kon ik die bal beter de tribune in
rossen, zodat we ons beter konden opstellen. Die bal de tribune in was beter dan
een risicovolle pass te geven, waardoor we een counter zouden krijgen.'

Willem Heijster, Breda

Stoppen met bombarderen?

Harriet Duurvoort wil dat Nederland ophoudt met het bombarderen van IS omdat er
onschuldige slachtoffers bij vallen. Blijkbaar meent zij, dat als wij ophouden
IS te bestrijden er geen onschuldige slachtoffers meer vallen. Geen vrouwen meer
verkracht en verhandeld, geen hoofden meer afgehakt.

Of vindt zij dat wij moeten vertrouwen op Assad en de Russen, dat die de klus
wel zullen klaren? Dat die hun handen vuil maken zodat die van ons netjes schoon
blijven?

Ton Smit, Utrecht




Bekijk de oorspronkelijke pagina: ,

LOAD-DATE: 30 March 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved




Download Request: Selected Items: 201-254
Time Of Request: Saturday, November 03, 2018  12:42:06

Send To:

UNIVERSITEIT VAN AMSTERDAM
POSTBUS 19185
AMSTERDAM, NLD 1000 GD


Terms: (((de gewone Nederlander! OR gewone Nederlanders OR de hardwerkende
burger! OR hardwerkende burgers OR de gewone burger! OR gewone burgers OR de
normale Nederlander! OR de normale burger! OR hardwerkende Nederlander! OR de
hardwerkende belastingbetaler! OR ons eigen volk OR het gewone volk OR de gewone
man OR de gewone vrouw OR (Henk en Ingrid) OR (Jan met de Pet) OR de modale man
OR de modale vrouw OR Jan Modaal) AND NOT SECTION (buitenland)) and
Date(geq(01/01/2016) and leq(31/12/2016)))


Source: De Volkskrant
Project ID:



                               1 of 54 DOCUMENTS



                                 de Volkskrant

                            31 maart 2016 donderdag

McDonald's pimpt zichzelf op

BYLINE: VAN ONZE VERSLAGGEVER JORIS ZWETSLOOT

SECTION: Economie; Blz. 29

LENGTH: 766 woorden


Reportage McDonald's lanceert nieuw concept

De Amerikaanse keten die groot is geworden met de Big Mac stort zich nu op de
betere-burger-trend, met door de klant naar believen te beleggen broodjes. Ook
nieuw: een heuse saladebar.

Het derde plakje kaas op de quarterpounder van Harm Smit (17) was 'een beetje
een bevlieging'. Maar de rossige mbo-student plantenteelt uit Andijk vindt het
'schitterend' dat het nu kan: burgers opleuken bij de McDonald's. Droog,
sarcastisch, maar zonder de reacties van zijn leeftijdsgenoten uit het oog te
verliezen, geeft Smit commentaar op zijn afwegingen tijdens het samenstellen van
zijn hamburger: 'Ik had zin in kaas.'

Elke week bezoekt Smit met zijn klasgenoten een bedrijf, en elke week gaan zij
vooraf langs de 'Mac' in Berkhout, het Nederlandse paradepaardje van de
fastfoodketen langs de snelweg bij Hoorn. Het 'pimpen' van de burger is een van
de bijzonderheden - dat kunnen klanten doen via tien bestelcomputers, verspreid
opgesteld in de vestiging. Daarop kunnen ze ook een salade samenstellen, die
even verderop wordt bereid in de eerste McDonald's-saladebar van Nederland en
aan tafel wordt langsgebracht. Ook uniek: een koffiecounter, onder de naam
McCafé.

Met deze nieuwigheden speelt McDonald's in op de toverwoorden van deze tijd:
gezond en ambachtelijk. Je eigen burger pimpen kan nu bij vijf vestigingen, maar
moet in de loop van 2016 mogelijk worden in 150 van de 246 Nederlandse filialen.
Het laatste jaar investeerden McDonald's en de franchisenemers al 28 miljoen
euro om de restaurants achter de schermen klaar te maken voor deze verandering.
Een voorschot op de aangekondigde kwaliteitsslag nam Mac al met een
Maestro-burger van '100 % angus beef' met 'boerenfriet', overal verkrijgbaar.

Wie cynisch kijkt naar McDonalds, ziet de zoveelste multinational krampachtig
achter de tijd aanlopen. Maar wie zegt dat de veranderingen slechts een
verhulling zijn van het verlopen fastfoodconcept, doet de prestaties van
McDonald's tekort. In 'groeiland' Nederland dan, want in thuisland Amerika
gingen vorig jaar meer winkels dicht dan open, voor het eerst sinds 1970. Maar
hier maakte het bedrijf in 2015 3,4 procent omzetgroei door en verwelkomde het
wekelijks 50 duizend klanten extra bovenop de 3 miljoen mensen die toch al
kwamen snacken.

McDonald's wijt dat zelf aan de nadruk op 'kwaliteit en beleving'. Een aantal
jaar geleden werd eerst de huisstijl veranderd - van schreeuwerig rood in
'gezond' groen met hout. Vorig jaar kwam de Angus-burger, dit jaar mag de klant
zelf ingrediënten toevoegen en weghalen, in navolging van de betere-burger-bar.


De hippe, bewuste consument gaat McDonald's daar niet mee trekken, zegt culinair
trendanalist Anneke Ammerlaan. 'Bij McDonald's eten is voor losers, vinden zij.
Maar voor de normale Nederlander, die de hippe tenten maar eng vindt, maken ze
trends toegankelijk.'

Student Smit zegt niet speciaal te willen omrijden voor dat extra plakje kaas.
En ook veel andere klanten zetten de computers vooral in om snel een van de
klassiekers te bestellen - Big Mac Menu's en Happy Meals. Toch zijn er best wat
mensen die speciaal komen voor de nieuwe wrap met pulled pork.

Het ambachtelijke barbecuevlees werd lange tijd alleen geserveerd door bebaarde
mannen op foodfestivals, maar is nu ook ontdekt door de Mac. Zodoende kunnen
alle Nederlanders iets nieuws proberen in een voor hen vertrouwde omgeving, zegt
trendanalist Ammerlaan. Zij vindt het slim van McDonald's dat de keten
voedseltrends introduceert die al zijn uitgemolken in het hippe segment.

Luis Castanheira bijvoorbeeld, een 53-jarige ict'er uit Zaandam, vindt de
burgers van Mac lekker, maar wil best eens wat anders proberen. Ook broer en zus
Gillis (37) en Sabine (35) van Maaren uit Friesland laten zich verrassen met een
pannekoekje belegd met varkensstoofvlees. Voor Sabine vergelijkend
warenonderzoek: ze heeft het gerecht gisteren zelf ook gemaakt.

Juist achter de trends aanhobbelenlijkt de perfecte timing voor Mac. De gewone
Hollander is nu pas klaar voor ambachtelijk eten en wil er bovendien niet te
veel voor betalen, zegt Ammerlaan. 'Drie jaar geleden hadden mensen de Mac
uitgelachen met een angusburger en pulled pork. Vroeger kwam iedereen in de
McDonald's. Hele generaties kinderen zijn opgevoed met het Happy Meal. Veel van
die mensen zijn afgehaakt tijdens de gezondheidshausse. Nu die over haar piek
heen is, zou het Mac best weleens kunnen lukken hen terug te winnen met gepimpte
burgers.'

McDonald's is voor losers, vindt de hipster. Maar ze maken trends bereikbaar
voor de gewone klant




Bekijk de oorspronkelijke pagina:

LOAD-DATE: 30 March 2016

LANGUAGE: DUTCH; NEDERLANDS

GRAPHIC: De 'Mac' aan de A7 bij Hoorn heeft bestelcomputers waar de klant kan
aangeven hoe hij zijn burger wil hebben. Rechts: de eerste McDonald's-saladebar.

Foto's Julius Schrank

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               2 of 54 DOCUMENTS



                                 de Volkskrant

                             30 maart 2016 woensdag

Elke maand een cappuccino minder, of een pizza

BYLINE: NANDA TROOST

SECTION: Economie; Blz. 31

LENGTH: 500 woorden


Vier vragen over Het loonstrookje

Vanaf april gaan de meeste werkenden meer loonbelasting betalen. Zo betalen zij
de cadeautjes die het kabinet eerder uitdeelde.

Lagere lasten en hogere belastingen, dat gaat toch niet samen?

Jawel. Cadeautjes moeten immers betaald worden. Dankzij lagere belastingen en
een hogere arbeidskorting voor werkenden zijn veel mensen er dit jaar namelijk
flink op vooruit gegaan. Het voordeel is 76 euro netto voor wie het minimumloon
(bruto 1.524,60 euro per maand) verdient. Jan modaal (2.816 euro bruto per
maand) is er 69 euro netto op vooruitgegaan. Verder is de kinderbijslag iets
meer geworden en vooral de kinderopvang goedkoper. Tweeverdieners kunnen daarmee
ruim 2.500 euro netto per jaar beter af zijn.

Maar om voor deze plannen steun te krijgen, moest het kabinet vorig jaar
tegemoet komen aan een aantal dure wensen van de oppositiepartijen in de Eerste
Kamer. Aan de ene kant leverden die wensen de burger nog méér financieel
voordeel op: de arbeidskorting wordt de komende jaren weliswaar afgebouwd, maar
dat gaat langzamer dan aanvankelijk de bedoeling was. Gepensioneerden krijgen
ook meer: 100 miljoen euro via de ouderenkorting. En er is nog een meevallertje
voor spaarders: het spaarvarken mag een paar duizend euro voller zijn dan in
2015 voordat de Belastingdienst langskomt.

Maar dat kost allemaal geld. De cadeautjes worden betaald uit de loonbelasting.
Die gaat een fractie omhoog. Dit jaar 0,2 procentpunt en volgend jaar nog eens
0,3 procentpunt.

Waarom is die belastingverhoging niet meteen verrekend met de voordelen van
januari?

Dat heeft alles te maken met de datum waarop de Eerste kamer het Belastingplan
heeft aangenomen: op 22 december. Salarisverwerkers en loonadministrateurs
hadden te weinig tijd om uit te rekenen wat alle veranderingen betekenen voor
het eerste loonstrookje van het nieuwe jaar. Wettelijk is toegestaan de
vertraagde loonbelasting dan vanaf april te verrekenen. De loonbelasting gaat
daarom de rest van het jaar 0,26 procentpunt omhoog omdat ook over de eerste
drie maanden die extra verhoging moet worden betaald.

Waarom horen we dit nu pas?

Deze minieme belastingverhoging is eigenlijk bekend sinds het Belastingplan in
de Eerste Kamer is aangepast. Maar toen was het bijna Kerst en had de burger
andere dingen aan zijn hoofd. Bovendien weet de gemiddelde werkende weinig over
zijn salaris. Bijna 40 procent van de werkende Nederlanders weet niet wat zijn
nettoloon is, zegt Fred Asbroek, kennismanager van salarisverwerker Raet, die
2,6 miljoen loonstroken opstelt. Eenderde denkt zelfs dat per 1 april de
belastingen nog verder omlaaggaan, blijkt uit een onderzoek van Raet.

En hoeveel leveren we in?

Wie het minimumloon verdient houdt netto hetzelfde over. Jan Modaal levert een
cappuccino in, krap 3 euro netto per maand. Twee keer modaal scheelt het een
pizza: een tientje netto per maand. Jammer ja, vooral ook omdat de tientjes die
er in januari netto bijkwamen zo snel wennen.

0,5




Bekijk de oorspronkelijke pagina:

LOAD-DATE: 29 March 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               3 of 54 DOCUMENTS



                                 de Volkskrant

                             29 maart 2016 dinsdag

De stad die het Britse imperium klein kreeg

BYLINE: VAN ONZE CORRESPONDENT PATRICK VAN IJZENDOORN

SECTION: Ten Eerste; Blz. 14, 15

LENGTH: 1005 woorden


Reportage Herdenking Ierse Paasopstand in Dublin


Honderd jaar geleden begonnen de barensweeën van de Ierse Republiek. Nu
verlangen de Ieren terug naar de socialistische geest van toen.

'Ze zijn voor het land gestorven, voor ons.' De gepensioneerde Joe Burke tuurt
naar de persoonlijke bezittingen van de doodgeschoten leiders van de Ierse
Paasopstand op de tentoonstelling Proclaiming a Republic: The 1916 Rising in het
National Museum of Ireland in Dublin. Het scheermesje van Thomas Clarke, de
afscheidsbrief van Patrick Pearse aan zijn 'Dearest Mother' en de hoed met
kogelgat van James Connolly zetten de huisschilder uit Newbridge aan het denken.
'Als je nu naar het land kijkt, naar de ongelijkheid, naar de daklozen, denk ik
soms: zijn ze niet verraden?'



De Ieren blikten afgelopen weekend vol overgave terug op de Paasopstand, die een
eeuw geleden de opmaat vormde tot de stichting van de Ierse Republiek, zes jaar
later. Midden in de Eerste Wereldoorlog waren de Ieren in verzet gekomen tegen
zevenhonderd jaar Britse overheersing. Zes dagen lang woedde er een oorlog in
Dublin en traden de Britten genadeloos op. Er voer zelfs een oorlogsschip de
Liffey op, dat vanaf het water de gebouwen bestookte die de opstandelingen
hadden bezet. 485 rebellen en gewone burgers kwamen om. Nadat de opstand was
neergeslagen, werden zestien leiders in Kilmainham Gaol terechtgesteld.

De Ieren verloren de slag, maar wonnen de oorlog. 'Dublin - the city that fought
an empire' is de leus die nu de straten siert. Niet alleen kregen de Ieren - op
de zes noordelijke provincies na - een eigen land, de opstand was ook het begin
van het einde van het Britse wereldrijk. De trots is overal zichtbaar. Aan de
muren van de Anglo Irish Bank op O'Connell Street hangt de proclamatie waarmee
Pearse in het statige postkantoor, even verderop, op Tweede Paasdag de republiek
uitriep. De tekst is de afgelopen weken op scholen door leerlingen voorgedragen.


Bij de herdenking is veel aandacht voor de menselijke aspecten van de opstand.
Zo toont het museum, naast de genoemde bezittingen, ook foto's van de vrouwen en
kinderen van de gedode leiders en allerlei voorwerpen die in interneringskampen
zijn gemaakt, zoals een uit bot geslepen harp. In een vitrine ligt zelfs een
homp bruin brood. 'Dat ze zelfs een stuk brood hebben bewaard, geeft wel aan dat
ze beseften dat ze geschiedenis maakten', zegt conservator Darragh Gannon.

Het persoonlijke karakter van de herdenking is geen toeval. 'Het is niet zomaar
geschiedenis, het is een familiegeschiedenis. Veel Ieren hebben wel iemand in de
familie die bij de opstand betrokken was', zegt universitair docent Cathal
Brugha, wiens gelijknamige grootvader in die spannende week 25 schotwonden
opliep, zich bij een voorloper van de IRA zou aansluiten en tijdens de
burgeroorlog van 1922 zou sneuvelen. De opstand van 1916 was zelfverdediging
tegen eeuwen van onderdrukking, zegt kleinzoon Brugha. 'Het ging om het behoud
van de Ierse cultuur, de poëzie, de muziek, de sporten. Sommige leiders waren
dichters.'

Ierse sporten als hurling en Gaelic football namen de plaats in van cricket.
Symbool van de opstand is dan ook een cricketbat met een kogel erin. Het is
voltooid verleden tijd. Anno 2016 is de relatie met de Britten beter dan ooit,
al is het maar omdat 93 procent van de Ierse gasimport afkomst is uit
Groot-Brittannië. De twee eilanden trekken vaak samen op binnen de Europese
Unie. Een kleine honderd jaar nadat de Britten grotendeels van het groene eiland
zijn verdreven, hopen de Ieren dat hun buren en belangrijkste handelspartners,
lid van de EU blijven.

De herdenking van de opstand biedt bovenal gelegenheid tot zelfreflectie. Op de
tentoonstelling zijn krantenknipsels te zien die iets zeggen over het Ierland
van nu: hoe Ierse mariniers vluchtelingen uit zee redden en de Ieren voor het
homohuwelijk stemden. Maar ook hoe mensen vanwege schulden hun huis uit zijn
gezet en hoe daklozen sterven op de straten van Dublin. 'Ons land is van nature
sociaal-democratisch, maar daar valt de laatste jaren steeds minder van te
merken', zegt Brugha.

Over dat laatste hebben de kiezers bij de verkiezingen van vorige maand hun
oordeel gegeven. De centrum-rechtse coalitie van premier Enda Kenny verloor van
linkse partijen als Fianna Fáil en Sinn Fein. Volgens de 80-jarige historicus
Tim Pat Coogan, auteur van het boek 1916: The Mornings After, missen de
hedendaagse leiders het idealisme van hun illustere voorgangers. 'James Connolly
heeft niet zijn leven gegeven opdat vijfhonderd ziekenhuispatiënten op brancards
moeten slapen, zoals nu gebeurt.'

Na de onafhankelijkheid van 1922 bleven de Britse instituties grotendeels in
stand. De grootste constitutionele verandering was dat de koning plaatsmaakte
voor een president. Brendan Dempsey, een 88-jarige pianostemmer en voormalig
eigenaar van een muziekwinkel vertelt: 'Mijn vader was tijdens de Paasopstand in
het bezette postkantoor. Niet als rebel, maar als ambtenaar. Na de
onafhankelijkheid kon hij daar gewoon blijven werken. Voor wie niet politiek
betrokken was, veranderde er niet zoveel.'

De opstand is volgens Brugha uiteindelijk maar half geslaagd. 'De progressieve
revolutie van Justin Trudeau in Canada is voor ons een voorbeeld. Er moet meer
openheid komen, meer idealisme, en minder macht voor de ambtenarij.'

Het zijn woorden die betekenis krijgen in de buurt van de voormalige
Kilmainham-gevangenis. Een modern hofje is versierd met Ierse vlaggetjes. Hier
ligt Willie Bermingham begraven, een brandweerman die aan de wieg stond van dit
stukje sociale woningbouw. De in 1990 gestorven boerenzoon was een koppige
kerel, die ambtenaren die hem belemmerden bij de uitvoering van zijn
maatschappelijke idealen, zoals de bouw van de bejaardenwoningen, graag een
lesje mocht leren. Cathal Brugha heeft hem persoonlijk gekend. 'Het was een
geweldige man. Een ware zoon van de republiek.'

Ziekenhuispatiënten slapen op brancards, maar daar hebben de rebellen hun leven
niet voor gegeven




Bekijk de oorspronkelijke pagina: ,

LOAD-DATE: 28 March 2016

LANGUAGE: DUTCH; NEDERLANDS

GRAPHIC: Parade op Eerste Paasdag in Dublin ter herdenking van de opstand tegen
de Britse overheersing, die in 1922 ten einde zou komen.
Foto Getty
Eem militair met de proclamatie van de Ierse Republiek.
AFP

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               4 of 54 DOCUMENTS



                                 de Volkskrant

                             26 maart 2016 zaterdag

Meer veiligheid, minder vrijheid

BYLINE: WIETSE POTTJEWIJD

SECTION: Vonk; Blz. 7

LENGTH: 655 woorden


In De andere kant wordt wekelijks een actuele kwestie ondersteboven gehouden of
binnenstebuiten gekeerd.

DE ENE KANT: Na de aanslagen in Brussel en Parijs neemt de vraag naar
beveiligingsmaatregelen toe.

Aan de ANDERE KANT loert het gevaar van de israëlisering van de samenleving.


Terrorismecoördinator Dick Schoof meldde dinsdag dat Nederland uit voorzorg een
heel rijtje extra veiligheidsmaatregelen heeft genomen. De marechaussee voert
extra patrouilles uit op de luchthavens van Schiphol, Rotterdam en Eindhoven. Op
de treinstations van de vier grote steden en de stations waar internationale
treinen stoppen is extra politie ingezet. Ook werd afgelopen week de grens
tussen Nederland en België intensiever gecontroleerd en de bewaking van
belangrijke en bedreigde plekken en gebouwen werd geïntensiveerd.

Er ligt nu ook een extra pakket klaar met maatregelen die nog aan het parlement
moet worden voorgelegd. Hierin staan onder andere plannen voor het bemoeilijken
van de verkoop van grondstoffen voor explosieven, aftappen van mail- en
telefoonverkeer en preventieve opsluiting van jihadisten.

Het grote doel van al die nieuwe regels is natuurlijk meer veiligheid. Alles
lijkt geoorloofd om een aanslag te voorkomen. Maar een jeugd in Israël leert wat
de consequenties zijn van deze intensivering van veiligheidsmaatregelen.

Meer beveilingsmannetjes

Het klinkt paradoxaal, maar de inzet van beveiliging kan gevaar opleveren.
Erella Grassiani is antropoloog en onderzoeker aan de UvA, ze verhuisde op haar
5de van Israël naar Nederland en doet nu onderzoek naar de Israëlische
beveiligingsindustrie. 'Er wordt in Israël ontzettend veel beveiligd, veel
hiervan wordt door de overheid uitbesteed aan private bedrijven. Deze bedrijven
hebben gewone burgers in dienst die hun wapens mee naar huis nemen met als
gevolg dat huiselijk geweld en het aantal moorden toenemen.'

Vriendinnen van Grassiani in Israël begonnen een campagne om het meenemen van
wapens naar huis te verbieden. Het hielp en de regels werden aangepast. Maar
toen er een aanvalsgolf kwam met primitievere wapens als schroevendraaiers en
messen werd alles weer teruggedraaid.

Profileren

Wat maakt van iemand een verdacht persoon? Het monitoren van mensen en strengere
controles kan tot ongelijke behandeling leiden. Grassiani heeft een Palestijnse
vriendin die al snel een halve dag kwijt is bij de Israëlische douane. 'Ze heeft
hetzelfde paspoort als ik, alleen zij is Palestijns en ik ben Joods. Ik kom
zonder moeite door de douane, terwijl het bij haar soms uren kan duren. Ze wordt
uitvoerig gecontroleerd, zowel haar bagage als fysiek.'

In Israël is dit normaal, maar regisseur Nirit Peled die nu twintig jaar in
Nederland woont, voelt na de aanslagen in Parijs dat ook Europa aan het
israëliseren is. 'Ik word snel als Marokkaanse gezien en daarom word ik er bij
controles altijd tussenuit gepikt. Vooral op het vliegveld waar niet-Europeanen
extra streng worden gecontroleerd.'

Ze heeft het gevoel dat ze steeds vaker wordt gewantrouwd door onbekenden. 'Dat
had ik nooit verwacht in Nederland. Ik ben bang dat alles wat ik zo fijn vind
aan het leven in Europa plaatsmaakt voor wat ik juist ben ontvlucht uit Israël.'

Overal controles

Naar evenementen gaan met veel publiek of reizen met het openbaar vervoer: veel
Israëlische vrienden van Grassiani doen het liever niet. Ondanks alle
maatregelen. 'Het heeft een dubbele werking. De veiligheid neemt toe maar het
lijkt ook alsof de dreiging wordt uitvergroot, je wordt je bewuster van gevaar.
Ik denk dat dit ook angst oproept.'

Peled begrijpt dat er een noodzaak is voor de maatregelen, maar heeft moeite met
de prijs die hiervoor wordt betaald. 'In Israël is alles met het label
'security' toegestaan. Ik weet hoe het creëren van veiligheid werkt, dat gaat
gepaard met het afnemen van je vrijheden, je privacy, en het gaat ten koste van
de democratie. Dat is het niet waard.'




Bekijk de oorspronkelijke pagina:

LOAD-DATE: 25 March 2016

LANGUAGE: DUTCH; NEDERLANDS

GRAPHIC: Carolyn Ridsdale

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               5 of 54 DOCUMENTS



                                 de Volkskrant

                             23 maart 2016 woensdag

Flamboyante Rob Ford sterft aan kanker

BYLINE: ANP

SECTION: Ten Eerste; Blz. 16

LENGTH: 190 woorden


Ex-burgemeester Toronto

De flamboyante oud-burgemeester van Toronto Rob Ford, die wereldfaam verwierf
met zijn voorliefde voor crack en zijn klare taal, is dinsdag overleden aan
kanker. Hij is 46 geworden. De rechtse Ford won in 2010 de
burgemeestersverkiezingen in de Canadese stad met grote overmacht. Zijn
aantreden bracht de gevestigde politieke orde, die de weinig diplomatieke Ford
afschilderde als een olifant in een porseleinkast, in grote beroering. In 2010
werd hij afgezet en kanker weerhield hem van een nieuwe gooi naar de ambtsketen.
De 'gewone man' in Toronto bleef de toegankelijke en aanraakbare Ford op handen
dragen. Die beantwoordde telefoontjes naar het stadhuis graag zelf en gaf
burgers zijn telefoonnummer zodat ze hem op de hoogte konden houden van de
behandeling van hun grieven. Hij was liever op straat dan in de raadszaal en
liet vergaderingen niet zelden schieten voor de jonge footballers die hij
coachte. Ford kwam mede daardoor weg met onder meer een veroordeling voor rijden
onder invloed en met tal van beledigingen aan het adres van een lange reeks
minderheden en tegenstanders.




Bekijk de oorspronkelijke pagina:

LOAD-DATE: 22 March 2016

LANGUAGE: DUTCH; NEDERLANDS

GRAPHIC: Toronto Star via Getty Images

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               6 of 54 DOCUMENTS



                                 de Volkskrant

                             19 maart 2016 zaterdag

Saamhorigheid in het knekelhuis

BYLINE: MARK LEENHOUTS

SECTION: Sir Edmund; Blz. 33

LENGTH: 306 woorden


Recensie


FICTIE

Yu Hua: De zevende dag

***
Vertaald uit het Chinees door Jan De Meyer.
De Geus; 283 pagina's; EUR 21,95.

Op een dag ontvangt Yang Fei het bericht dat hij zich om 9.00 uur in het
uitvaartcentrum moet melden, aangezien 'het voorziene tijdstip van zijn
crematie' 9 uur 30 is. Met volgnummer A3 in de hand betreedt hij beduusd de
wachtkamer en neemt plaats op een van de stoeltjes voor het gewone volk,
uitkijkend op de viproom.



Zodra Yang Fei begrijpt dat hij dood is en zich in een soort tussenportaal
bevindt tussen sterven en uitvaart, laat hij zijn beurt voorbijgaan en vertrekt,
op zoek naar zijn vader, die terminaal ziek van huis wegliep om niemand meer tot
last te zijn. Het is zijn eerste dag in een onbestemde wereld vol mist en natte
sneeuw; er volgen er nog zes, één per hoofdstuk.

Algauw ontdekt Yang Fei dat er massa's mensen in deze zone dolen. En iedereen
geeft hem dezelfde reden: geen geld voor een graf of urn. Een sterk beeld: de
gewone Chinees is na een leven lang ploeteren niet eens zijn laatste rust
gegund.

Alle verhalen van de doden die Yang Fei ontmoet getuigen van maatschappelijk
onrecht: van mensen die zonder inspraak hun huis verliezen aan de sloop tot een
schandaal van 27 te laat geaborteerde foetussen, een gevolg van de
eenkindpolitiek.

Een gelaten doodsaanvaarding klinkt ten slotte door, ondanks de christelijk
geïnspireerde titel De zevende dag. Doordat iedereen een skelet wordt, zeggen de
'doden zonder graf', zijn we hier allemaal gelijk. En ja, elke nieuwkomer wordt
liefdevol opgenomen in deze haast idyllische gemeenschap, die misschien nog wel
het mooist gesymboliseerd wordt door de gezamenlijke maaltijden die de geraamtes
blijven nabootsen. Dat schijnt Yu Hua zijn personages uiteindelijk te gunnen:
geen rust, maar een knekelig soort saamhorigheid.




Bekijk de oorspronkelijke pagina:

LOAD-DATE: 18 March 2016

LANGUAGE: DUTCH; NEDERLANDS

GRAPHIC: Yu Hua: De zevende dag

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               7 of 54 DOCUMENTS



                                 de Volkskrant

                             18 maart 2016 vrijdag

Revolutie?Hoezo revolutie?

BYLINE: DOOR YANAIKA HOLST EN FABIAN DE BONT

SECTION: V Opening; Blz. 15

LENGTH: 1509 woorden


Televisie - INTERVIEWS: DE JAREN ZESTIG

De jaren zestig worden legendarischer naarmate er vaker op wordt teruggekeken,
zo lijkt het wel. Was het allemaal zo roerig? Acht ervaringsdeskundigen
relativeren dat imaazje.

De NTR/VPRO start zaterdagavond met een documentaireserie over de jaren zestig.
Kees van Kooten vertelt in acht afleveringen de belangrijkste veranderingen van
die tijd: meer welvaart, democratisering, meer openheid over seks, emancipatie
van de vrouw en teruglopend kerkbezoek. De Dolle Mina's, de kleurentelevisie, de
nozems, The Beatles en teach-ins - alles komt langs. Zoals de voice-over in de
trailer zegt: 'Toen alles op de schop ging en niets hetzelfde bleef. Tenminste,
dat denken we.'

Want waren de jaren zestig wel zo revolutionair als we nu denken? En stond alles
daadwerkelijk in het teken van seks, drugs en rock-'n-roll? V vroeg het acht
toonaangevende Nederlanders, die de nu zo populaire sixties bewust meemaakten.

Henk Spaan (67), televisiemaker, journalist en columnist

'Als je de jaren zestig een revolutionair tijdperk noemt, moet je wel in
ogenschouw nemen dat dat pas de late jaren zestig waren. Begin jaren zestig
mochten wij op school in Amsterdam-Nieuw-West geen lang haar hebben en geen
spijkerbroeken dragen. De meisjes mochten helemaal geen broeken aan. Daartegen
kwamen we wel in opstand, door die verboden te negeren en een revolutionaire
schoolkrant op te richten.

'Ja god, we rookten wel marihuana en hasj. Samen met mijn broer stak ik een
stickie op in de huiskamer. Ik weet niet of mijn ouders dat in de gaten hadden.
Misschien roken ze het wel en dachten ze: wat een rare sjekkies. We kregen er
nooit ruzie over.

'Het was een mooie tijd. Ik heb niet voor niets twintig jaar geleden een
programma gemaakt dat Back to the Sixties heette. Daar zat toch een zekere
nostalgie in. Al kijk ik niet positief terug op de politíéke jaren zestig. De
democratisering op de universiteiten was echt een ramp. Ze ging ten koste van de
kwaliteit. Studenten mochten elkaar cijfers geven en, geloof het of niet, bij
ons in de werkgroep gaf iedereen elkaar een 8. De docent had niets meer te
vertellen.'

Frans Bromet (71), cameraman en documentairemaker

'Alles moest anders. Ik had het idee dat er een soort ondernemingslust in de
lucht hing. Zelf zat ik op de Filmacademie, we wilden de Nederlandse
documentaire op zijn kop zetten.

'Het was overduidelijk dat er een soort revolutie aan de gang was. Niet alleen
de mensen die het leuk vonden, maar ook de gevestigde orde had dat door.
Democratisering was toen het grote toverwoord.

'Elke zaterdagavond ging ik met vrienden naar het Spui. Dekking zoeken voor het
waterkanon van de politie. Dat was toen de sport. Niet dat ik hippie was of zo -
ik heb nooit middelen gebruikt om hogerop te komen. Het was meer om lol te
trappen. Ik was ook bij de bestorming van het Telegraafgebouw in 1966. Niet als
bestormer. Gewoon, als toeschouwer.

'Het ideaal van de jaren zestig - dat de liefde alles zou gaan overheersen - dat
is helemaal niet gehaald. Maar dat de gewone man meer te vertellen kreeg, dat
wel. Ik verlang niet terug naar de jaren zestig. Constant alles terug te willen,
dat is vrij zinloos.'

Peter van Straaten (80), tekenaar en schrijver

'Het was een revolutionair decennium. Vooral doordat de jeugd ineens ging
meetellen. In de jaren vijftig waren wij nog brave kinderen, maar in de jaren
zestig was het ineens drank, drugs en rock-'n-roll geworden. Je merkte dat
jongeren hun stem gingen verheffen. Bijvoorbeeld de bezetting van het
Maagdenhuis, dat was echt een heel grote gebeurtenis.'

Antoine Bodar (71), priester, kunsthistoricus en auteur

'De jaren zestig waren de rampjaren van de 20ste eeuw. In retrospectief was het
een revolutie van schijnheiligheid. Alles wat ook maar een beetje naar mysterie
rook, werd afgedaan en op één grote hoop gegooid.

'Ik heb het van dichtbij meegemaakt, ik vond het belachelijk. Ik studeerde in
Amsterdam. Moest ik op het seminarie op de Herengracht zijn voor een college;
kwam ik daar, was het gebouw weer eens bezet. Het onderwijs werd slechter. In
die tijd werden we gezamenlijk getentamineerd. Als je dan een beetje meepraatte,
haalde je het makkelijk, zonder er goed voor te hoeven leren.

'Het beeld dat in de jaren zestig de democratisering plaatsvond, is helemaal
geromantiseerd. Die studentenbesturen op de universiteiten stelden helemaal
niets voor. Ik vond dat toen al op de lachspieren werken. En het is niet dat ik
het niet begrijp. Sterker nog: in mijn boekenkast staat marxistische literatuur.
Ik heb het bestudeerd.

'Ik mis die tijd absoluut niet. Dat rare ophemelen van de jaren zestig door al
die oude mensen: daar moeten we eens mee stoppen.'

Wibo van de Linde (77), journalist en programmamaker

'Ik was vooral bezig met mijn eigen revolutie. In 1961 zat ik nog in militaire
dienst, daarna ging ik al snel de journalistiek in. Eerst bij UPI, een befaamd
persbureau. Daarna het Journaal. Toen waren er nog maar twee kanalen, dus ik was
overal met mijn snufferd te zien.

'Ik heb de revolutionaire sfeer wel meegemaakt. Met het journaal kwam ik overal.
De opkomst van de Provobeweging, de rellen die erbij kwamen. De politie wist
totaal niet hoe ermee om te gaan - het was onvoorstelbaar. Ik ging de rector van
de universiteit interviewen en trof hem schuilend onder een tafel aan. Of ik zag
hoe burgemeester Van Hall op tv zei dat die rellen allemaal door schorriemorrie
kwamen. Nou, twee dagen later werd hij afgezet, want dat kon je echt niet
zeggen.

'Als ik op reportage ging, zette ik mijn helm uit militaire dienst gewoon op.
Voor je het wist, werd je omvergereden door politie op een motor met zijspan. In
1966 waren er rellen bij het Telegraafgebouw, die mochten we eigenlijk niet
filmen. Ik werd toen gearresteerd en heb een nacht in de cel geslapen.

'Ik zag het wel gebeuren allemaal, maar eerlijk gezegd was ik die tien jaar
gewoon hard aan het werk. De mensen in mijn omgeving ook. Als je een baan had,
was je al snel zeventig uur per week aan het werk.'

Anneke Grönloh (73), zangeres

'De jaren zestig stonden bij mij voornamelijk in het teken van heel veel werken.
Op een gegeven moment had ik gemiddeld drie tot vijf optredens per dag.
Gekkenwerk achteraf, maar zo ging dat. Ik heb die periode niet heel bewust
meegemaakt: ik werd geleefd. Als ik nu dingen terugzie of -lees, lijkt het haast
of het over iemand anders gaat.

'Het revolutionaire karakter dat tegenwoordig aan de jaren zestig wordt
toegeschreven, vind ik niet helemaal terecht. Zeker, er zijn belangrijke
processen in gang gezet: de tweede feministische golf, meer inspraak voor
studenten en meer vrijheid voor jongeren zichzelf te ontwikkelen. Maar dat
speelde zich allemaal af in de laatste jaren van het decennium. Het merendeel
van de jaren zestig en zeker de eerste helft, was toch eerder De Selvera's,
Tante Hannie en luisteren naar je moeder, dan seks, drugs en rock-'n-roll.

'Toch wordt daarop altijd de nadruk gelegd. Bij het huwelijk van prinses Beatrix
en Claus von Amsberg stonden 20 duizend belangstellenden te zwaaien langs de
route en was er één provo met een rookbommetje. Die kreeg alle aandacht. Dat
geeft toch een wat vertekend beeld.'

Remco Campert (86), dichter, columnist en schrijver

'God, de jaren zestig. Dat is lang geleden. Het begon voor mij al in de jaren
vijftig, dat was de grote bevrijding. Zo net na de oorlog. Ik zat toen in een
experimentele dichtersgroep, de Vijftigers. De jaren zestig heb ik niet zo
speciaal meegemaakt. Tuurlijk, de Provobeweging en de Maagdenhuisbezetting - ik
was er - maar ze kwamen voor mij te laat. Het was mosterd na de maaltijd.'

Barrie Stevens (71), choreograaf, regisseur en acteur

'Het had iets bevreemdends. Ik liep door het park, zag de hippies en de
flowerpower. Ik had het gevoel: dit is een statement, maar tegelijkertijd hoorde
het ook bij het leven. Ik had niet het idee dat er iets bijzonders aan de hand
was.

'Ik had een dubbel gevoel. Ik kwam in 1962 vanuit Londen naar Nederland toe,
worstelde met mijn homoseksualiteit en had het idee dat er hier meer begrip voor
was dan in Engeland. Daar was je bijna een crimineel.

'Ik had best lang haar en droeg plateauzolen, maar van de Provobeweging merkte
ik weinig. Ja, als ik het journaal aanzette. In de jaren zestig werkte ik veel
aan musicals, ik was non-stop bezig. Ik zag het wel: de dansende mensen, de
vrije liefde. Maar qua werk had ik een Engelse discipline. Ik observeerde
vooral.'


Ondersteboven - Nederland in de jaren 60, elke zaterdag vanaf 19/3 om 20.30 op
NPO 2.

---

Zestig gedeeld door acht

In de achtdelige documentaireserie Ondersteboven - Nederland in de jaren 60
blikt schrijver en tv-maker Kees van Kooten samen met andere Nederlanders terug
op de jaren zestig van de vorige eeuw. De afleveringen behandelen steeds een
ander thema, van de welvaartsstijging en de intrede van de onafhankelijke
schooltoets tot de opkomst van feministische groepen als Dolle Mina en
popfestivals. Aflevering acht maakt de balans op: wat hebben de jaren zestig ons
eigenlijk gebracht?




Bekijk de oorspronkelijke pagina:

LOAD-DATE: 17 March 2016

LANGUAGE: DUTCH; NEDERLANDS

GRAPHIC:  februari 1966: Provo-jongeren, onder wie Peter J. Muller (middenvoor),
protesteren in Amsterdam bij een kapper die langharigen als klant weigert.
Foto ANP
Henk Spaan.
Foto ANP
Frans Bromet.
Foto ANP
Peter van Straaten.
Foto ANP
Antoine Bodar.
Foto ANP
Wibo van de Linde.
Foto ANP
Anneke Grönloh.
Foto ANP
Remco Campert.
Foto ANP
Barrie Stevens.
Foto ANP

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               8 of 54 DOCUMENTS



                                 de Volkskrant

                             18 maart 2016 vrijdag

Is herverdeling pensioenen goed idee?

SECTION: Economie; Blz. 23

LENGTH: 500 woorden


De kwestie Peter de Waard


Vroeger konden de landbouw- en de vakbondslobby de Haagse elite het snelst voor
hun karretje spannen. Maar na de publieke-omroeplobby moet nu de pensioenlobby
het meest worden gevreesd.



Voorzitter Corien Wortmann-Kool van het Algemeen Burgerlijk Pensioenfonds (ABP)
luidde deze week de noodklok over de tegenvallende rendementen waardoor 7
miljoen gepensioneerden volgend jaar dreigen te worden gekort. Dat was goed
getimed âˆ' precies na twee beroerde maanden op de aandelenmarkt en een
renteverlaging van de door politici als boeman afgeschilderde Europese Centrale
Bank (ECB).

Meteen liet staatssecretaris Jette Klijnsma doorschemeren dat een verhoging van
de AOW-uitkering een mogelijkheid is om de dreigende verlaging van de
pensioenuitkeringen te compenseren. Dat zou betekenen dat de werkenden hiervoor
opdraaien via een hogere premie. Klijnsma zei dat het kabinet streeft naar een
'evenwichtig' koopkrachtbeeld. Mocht één groep er negatief uitspringen, dan kan
de AOW worden verhoogd of de toeslagen worden aangepast. Daarbij mag er vanuit
worden gegaan dat het eerste een stuk simpeler is uit te voeren dan het tweede.


Veel gepensioneerden âˆ' lang niet allemaal âˆ' hebben het echter aanzienlijk
beter dan werkenden. Ze zijn lang niet allemaal zo zielig als Henk Krol en Jan
Slagter willen doen geloven. Er zijn mensen wier pensioenen een veelvoud
bedragen van die van Jan Modaal. Omdat pensioenen aan de inkomens zijn gekoppeld
âˆ' of het nu het eindloon- of middenloonstelsel is âˆ' zijn ze even ongelijk
verdeeld als de salarissen.

Van de vier grote pensioenfondsen die onder de dekkingsgraad dreigen te komen,
zijn de gemiddelde pensioenen bij het ambtenarenpensioenfonds ABP veel hoger dan
die bij Pensioenfonds Zorg en Welzijn (PFZW) en het Pensioenfonds van de
Metalektro (PME). Zorg en Welzijn kent veel meer parttimers, terwijl bij
Metalektro de salarissen gemiddeld lager waren.

Maar ook binnen het ABP zijn er enorme verschillen. Uit het jaarverslag 2014
blijkt dat 568.566 personen in Nederland een uitkering kregen van het ABP.
Daarvan waren er 10.534 die meer dan 50 duizend euro ontvingen, exclusief hun
AOW-uitkering. Van die personen kregen 1.152 zelfs meer dan 80 duizend euro.

Daar tegenover staan 270.607 personen die het exclusief AOW met een pensioentje
van 10 duizend euro of minder moesten doen. Hieronder bevonden zich veel
parttimers of mensen die veel later als ambtenaar zijn ingestapt. Gemiddeld
kregen mannen van het ABP 17.500 euro ouderdomspensioen en vrouwen 8.170 euro.
Daaruit blijkt dat in pensioenland de inkomensverhouding net zo scheef is als in
dat van de werkenden. Een deel van de gepensioneerden zal door een korting
nauwelijks pijn lijden.

Generieke maatregelen, zoals een hogere AOW-uitkering, zijn ongeacht de
krachtige lobby onwenselijk. Beter zou zijn de pensioenen zelf wat meer te
herverdelen.

Reageren?

p.dewaard@volkskrant.nl

ABP betaalt 1.152 gepensioneerden 80 duizend euro of meer




Bekijk de oorspronkelijke pagina:

LOAD-DATE: 17 March 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               9 of 54 DOCUMENTS



                                 de Volkskrant

                            17 maart 2016 donderdag

Stemmen met een computer? Niet doen!

BYLINE: ALE KOK

SECTION: Opinie en Debat; Blz. 22

LENGTH: 486 woorden


Het voorstel over de stemcomputer van VVD-Kamerlid Joost Taverne valt mijns
inziens in de categorie 'er bestaan computers dus we moeten die koste wat het
kost gebruiken'.



Het nut van de stemcomputers in de uitvoering zoals hij die voorstelt, is
bijzonder gering, terwijl de voorziene besparing geen besparing is, maar een
kostenpost.

Op de bezetting van het stembureau valt niets te besparen, deze mensen krijgen
een vaste vergoeding en zijn gewoon nodig. Of ze nu om tien uur of om drie uur
in de nacht klaar zijn, maakt financieel niet uit.

Dan het tellen van de stemmen, dat wordt gedaan door de toch al aanwezige
bezetting van het stembureau plus een vijftal (op de stembureaus waar ik dienst
had) scholieren die daarvoor een vergoeding van 25 euro krijgen.

De stembus blijft, want daar moeten de geprinte briefjes in gedaan worden.

De stemhokjes blijven ook, maar zullen aangepast moeten worden aan de
stemcomputer.

Dan zullen er per stembureau, afhankelijk van de drukte, een aantal
stemcomputers aangeschaft worden die fouttolerant en foolproof moeten zijn, en
dus heel wat duurder dan de laptop of iPad die u thuis hebt staan.

Aan elke computer moet een printer gekoppeld zijn die de machinaal leesbare
stembriefjes uitprint, want een gezamenlijke printer is onmogelijk in dit geval,
iemand zou het verkeerde stembriefje kunnen pakken.

Dan moet er nog een computer aangeschaft worden die de stembriefjes leest en
telt met dezelfde kwaliteitseisen als de andere stemcomputers. Van beide soorten
computers en ook de printers moeten per gemeente een aantal extra exemplaren
aangeschaft worden als reserve bij defecten.

Ook de besparing op stembiljetten die Taverne oppert zal niet meevallen. De
huidige stembiljetten worden vanwege hun miljoenenoplage op offsetpersen
gedrukt, met die aantallen zal een printer daar nooit prijstechnisch onder
kunnen duiken.

Al deze kosten moeten gemaakt worden om 125 euro aan telkosten te besparen.

We hebben het dan nog niet gehad over ouderen en gehandicapten die moeite kunnen
hebben met de stemcomputer en we hebben het ook nog niet gehad over de
controleerbaarheid van het stemproces en het tellen van de stemmen.

In de huidige situatie is het tellen van de stemmen volkomen openbaar en voor
iedere geïnteresseerde, ongeacht kennis of opleiding, toegankelijk en
controleerbaar. Hoe wordt dat gewaarborgd bij stemcomputers?

Het enige voordeel van de stemcomputers is dat de voorlopige uitslag eerder
klaar is, iets waar eigenlijk alleen de media en een relatief klein clubje
geïnteresseerden veel belang aan hechten, de normale burger gaat op de
verkiezingsavond gewoon op tijd naar bed omdat hij de volgende dag moet werken,
en leest of hoort de uitslag de volgende dag wel ergens.

Met een paar goedgekozen exitpolls valt hetzelfde resultaat, maar veel
goedkoper, te behalen.

Ale Kok is docent-trainer ict en geregeld stembureaulid in Veenendaal.




Bekijk de oorspronkelijke pagina:

LOAD-DATE: 16 March 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               10 of 54 DOCUMENTS



                                 de Volkskrant

                             16 maart 2016 woensdag

Draghi, de dief

BYLINE: DERK JAN EPPINK

SECTION: Opinie en Debat; Blz. 26

LENGTH: 787 woorden


Column


Onlangs waarschuwde Corien Wortmann-Kool, bestuursvoorzitter van het
ambtenarenpensioenfonds ABP, dat in 2017 pensioenen mogelijk worden gekort.
Oorzaak is de 'negatieve rente' die spaarders bestraft en schuldenmakers
beloont. Ze vergeet de dader te noemen: Mario Draghi, voorzitter van de Europese
Centrale Bank (ECB). Hij voert een monetair beleid dat Wortmann-Kool, als
Europees parlementslid, altijd steunde. Formeel bestrijdt Draghi 'deflatie'. In
werkelijkheid organiseert hij de grote 'Europese herverdeling' waarin onder
anderen Nederlandse spaarders en pensioengerechtigden betalen voor de redding
van zwakke banken, vooral in Draghi's thuisland Italië.



In Frankfurt torent het pas gebouwde hoofdkantoor van de ECB ver boven de stad
uit. Aanvankelijk geraamde bouwkosten: 500 miljoen euro. Dat werd 1,3 miljard;
uiteraard een kniesoor die daarop let. Vanuit de 41 verdiepingen tellende glazen
toren verkondigt Draghi zijn maatregelen, zoals vorige week: de ECB koopt meer
overheidsschuld, de rente gaat naar 0 procent en wie overtollige tegoeden stalt,
betaalt negatieve rente.

Draghi is een monetaire machiavellist. Het grootste obstakel voor zijn
expansieve geldpolitiek was Duitsland. De Bundesbank, de bescheiden gehuisveste
Duitse centrale bank in Frankfurt, leverde de ECB de 'hoofd-econoom'. Die moest
de ECB-voorzitter op het rechte pad houden. Dat veroorzaakte conflicten. Met
misbaar vertrok Axel Weber en daarna Jürgen Stark. In het Handelsblatt schreef
Stark: 'De ECB probeert met geld zaken te compenseren die nationale regeringen
moeten doen, zoals sociale en economische hervormingen.'

Na het vertrek van Stark pleegde Draghi een paleiscoup. De hoofdeconoom werd
niet een Duitser, maar de Belg Peter Praet, een innemende, maar plooibare man.
Het opkoopprogramma van schuldpapieren ressorteert onder de Fransman Benoît
Coeuré, ex-topman van de Franse centrale bank. Aan Draghi's zijde staat de
hovaardige Portugees Vitor Constâncio. De Duitse Sabine Lautenschläger werd
belast met het toezicht op het Europese bankwezen.

Draghi is alleenheerser. Hij domineert de raad van bestuur met voorzitters van
centrale banken van de negentien eurolanden. Zij volgen slaafs. Alleen Jens
Weidmann, president van de Bundesbank, en Klaas Knot, president van De
Nederlandsche Bank, tekenen soms protest aan. Zij zijn burgemeesters in
oorlogstijd. Devies: 'erger voorkomen'. Na toetreding van Litouwen rouleert het
stemrecht; telkens valt een land uit de boot. Vorige week: Duitsland,
hoofdaandeelhouder van de ECB. Weidmann mocht niet stemmen. Frankfurt is het
Duitse Waterloo.

Formeel bestrijdt Draghi 'deflatie'; dalende prijzen waarbij consumenten
aankopen zouden uitstellen. Een drogreden, aldus Otmar Issing, ex-hoofdeconoom
van de ECB. 'De hoofdoorzaak van deflatie is de lage prijs van olie en andere
grondstoffen. Negatieve rente is geen oplossing, maar heeft enorme negatieve
gevolgen voor het financieel en economisch systeem.'

Tot dusver heeft verruiming van de geldhoeveelheid amper gewerkt, maar
veroorzaakt ongemerkt zeepbellen, bijvoorbeeld in de aandelenmarkt. Beurzen
juichen zodra Draghi geld als manna uit de hemel laat vallen. Aandelenwaarde
stijgt zonder navenante economische vooruitgang. Progressief Europa juicht
Draghi toe. Maar inkomensverschillen vergroten; rijken worden rijker, Jan Modaal
zit krapper, spaarders worden gestraft en pensioengerechtigden gekort.

'Deflatie' is het masker waarachter Draghi geld van Noord- naar Zuid-Europa
sluist. De Italiaanse staatsschuld bedraagt 132 procent van het bruto
binnenlands product, de hoogste na Griekenland. Italiaanse banken zitten met
17,5 procent (voor 200 miljard euro) aan 'slechte leningen'; veel hoger dan
Spanje of Frankrijk. De Duitse topeconoom Hans-Werner Sinn spreekt in de
Frankfurter Allgemeine Zeitung van een 'Umverteilung' om 'zombiebanken' in
Zuid-Europa te redden.

De ECB koopt massaal Italiaanse overheidsschuld op en bedient banken met een
nultarief. Alleen al de Banca di Monte dei Paschi di Siena, opgericht in 1472,
zit op 47 miljard aan 'niet presterende leningen'. Als Italië, de derde economie
van de eurozone, kapseist is het eurosysteem in levensnood. De Italiaanse
economie groeit amper en over economische structuurhervormingen praat niemand
meer. Dankzij Draghi rollen de euro's vanzelf zuidwaarts.

Vanzelf? Nederlandse spaarders en pensioengerechtigden betalen in de Europese
'Umverteilung'. Vanuit Frankfurt grabbelt Draghi met zijn 'onzichtbare hand' in
hun vermogen. Wortmann-Kool laat onvermeld dat haar vriend 'Super Mario' de
architect is van de pensioenkorting waarvoor zij nu de geesten rijp moet maken.
Zij moet roepen: 'Houd de dief'. Maar helaas, zij capituleert.




Bekijk de oorspronkelijke pagina:

LOAD-DATE: 15 March 2016

LANGUAGE: DUTCH; NEDERLANDS

GRAPHIC: Derk Jan Eppink is senior fellow bij het London Policy Center in New
York.

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               11 of 54 DOCUMENTS



                                 de Volkskrant

                             16 maart 2016 woensdag

Heimwee

BYLINE: JULIEN ALTHUISIUS

SECTION: V Opening; Blz. 2

LENGTH: 542 woorden


Tv-recensie


SBS geeft de Champions League meer show. Het doet terugverlangen naar een studio
zonder applaudiserende supporters.

Een paar weken geleden stond er in dit katern een verhaal over het succes van de
Champions League bij SBS6. Sinds dit seizoen worden de wedstrijden uit een van
's werelds grootste sportevenementen niet meer bij de NOS, maar bij SBS6
uitgezonden. Een zender die zich richt op, in de woorden van directeur televisie
Peter Lubbers bij SBS, 'de gewone man'.



Er kijken gemiddeld 1,6 miljoen mensen naar de wedstrijden bij SBS6, evenveel
als voorheen bij de NOS. In het verhaal verklaarde Jan Joost van Gangelen dat
'succes'. De presentator wees naar de 'losse aanpak', waarmee hij met name
doelde op de filmpjes van sidekick Wytse van der Goot en de aanwezigheid van het
publiek in de studio.

Dat is natuurlijk een beetje te veel eer voor het studiopubliek en de leuke
filmpjes. Er kijken zoveel mensen naar de Champions League bij SBS6 omdat het de
Champions League is. Mensen gaan niet opeens niet meer naar livewedstrijden van
PSV of Barcelona kijken omdat het op een andere zender is. Net zomin als iemand
die voorheen geen Champions League keek, dat nu wel doet omdat SBS6 zo'n lekkere
losse aanpak hanteert. Als je de wedstrijden zou uitzenden op TLC en zou laten
presenteren door Robert ten Brink vanuit een caravan, zouden er nog steeds 1,6
miljoen mensen kijken.

Dat wil niet zeggen dat de veranderingen die SBS6 heeft doorgevoerd, niet
merkbaar zijn. In alles bieden de Champions League-uitzendingen van SBS6 meer -
tja, hoe zeg je dat - show dan die van de NOS. Dat was gisteren bij Atlético-PSV
ook weer goed zien. In de futuristische, paarsblauw uitgelichte studio zaten
Toine van Peperstraten, Johnny Heitinga en Ruud Gullit strak in pak. Heitinga
vertelde dat het kon spoken in het stadion van Atlético; volgens Gullit moest
PSV vooral in zichzelf geloven. Wytse van der Goot becommentarieerde enthousiast
filmpjes van oude wedstrijden van Nederlandse clubs tegen Atlético en Leo
Oldenburger interviewde Philip Cocu voorafgaand aan de wedstrijd. Alles bij
elkaar een lekker flitsend en modern geheel. Een voetbalprogramma uit het
boekje.

Toch heb ik heimwee. Naar Youri Mulder en zijn verkoudheid die tijdens de
uitzendingen altijd maar erger leek te worden. Naar de charmante warrigheid van
Tom Egbers. Ja, naar Jack van Gelder - wiens opvolger Leo Oldenburger weliswaar
net zo kaal is, maar toch onlosmakelijk verbonden blijft aan oefenwedstrijden
van Oranje en halflege Amsterdam Arena's. Naar een studio zonder applaudiserende
PSV-supporters, hoe relaxt en relativerend ze ook zijn. Ik heb zélfs heimwee
naar Bert van Marwijk, die ongeschoren en met het enthousiasme van een
nablijvende puber zijn analyses zat te geven.

Dat is inderdaad voor een deel weemoed; lekker mijmeren over de tijd dat Johan
Cruijff nog analist was en het over 'Maserati' had als hij Materazzi bedoelde.
Over de kruk van Youri Mulder die steeds lager zakte. Maar niet alle heimwee is
melancholie. Sommige dingen waren vroeger echt beter. Dat vindt deze gewone man
tenminste.

V's televisierecensententeam bestaat uit Hanna Bervoets, Gidi Heesakkers, Frank
Heinen, Haro Kraak en, deze week, Julien Althuisius.




Bekijk de oorspronkelijke pagina:

LOAD-DATE: 15 March 2016

LANGUAGE: DUTCH; NEDERLANDS

GRAPHIC: Julien Althuisius

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               12 of 54 DOCUMENTS



                                 de Volkskrant

                             12 maart 2016 zaterdag

Ik vraag jullie steun, stem 'ja' voor Oekraïne

SECTION: Opinie en Debat; Blz. 23

LENGTH: 355 woorden


Ik ben Oekraïens, woon al ruim twintig jaar in Nederland en vind het belangrijk
om nu mijn stem te laten horen.

6 april houdt Nederland een referendum. Dan mag de Nederlandse burger zich over
het Associatieverdrag met mijn land uitspreken. De uitslag daarvan bepaalt of:



- Oekraïne verder in zijn eentje tegen de corruptie en tegen het
post-Sovjetregime moet vechten;

- Oekraïne steun krijgt van Nederland en de internationale gemeenschap en niet
alleen staat.

Ik praat over de gewone burgers. Zij zijn in 2013 in opstand gekomen tegen
corruptie en een corrupt systeem dat werd gesteund door Rusland. Zij willen een
betere toekomst. Het opbouwen van een democratie is niet makkelijk en dat
ondervonden we de afgelopen twee jaar, ondanks het grote optimisme, aan den
lijve.

Er wordt de laatste tijd in het kader van het referendum veel met modder gegooid
naar Oekraïne en er worden veel onwaarheden verteld.

Om een voorbeeld te noemen: Oekraïne wordt afgeschilderd als een land met een
fascistische regering. Dat is onjuist. In Oekraïne heben na de vlucht van
Janoekovitsj in 2014 verkiezingen plaatsgevonden.

Deze zijn volgens de de Organisatie voor Veiligheid en Samenwerking in Europa
(OVSE) democratisch verlopen, en zelfs Poetin moest dat erkennen.

In die verkiezingen heeft de Oekraïense bevolking zich sterk uitgesproken tegen
ultrarechts. Toch blijven mensen maar vertellen dat er een fascistische regering
in Kiev zit. Ik vind het zielig en vooral kwalijk om kiezers op deze manier tot
een 'nee'-stem over te halen.

Iedereen is hier in Nederland vrij om zijn of haar mening te laten horen en ik
hoop dat van dat recht gebruik wordt gemaakt. Maar laat je eerst goed informeren
over de strekking van het verdrag.

Ik vraag jullie steun en solidariteit met de jongere generatie in mijn land,
want daar gaat het uiteindelijk om. Er is al te veel voor betaald aan leed. Ten
minste tienduizend doden en anderhalf miljoen vluchtelingen. Te veel verdriet.

Ik hoop dat alle mensen die begrijpen hoe belangrijk dit verdrag is voor
Oekraïne hun stem laten horen tijdens het referendum.

DIANA CHAVDAR, Baarn




Bekijk de oorspronkelijke pagina:

LOAD-DATE: 11 March 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               13 of 54 DOCUMENTS



                                 de Volkskrant

                             12 maart 2016 zaterdag

Hans Kesting sterk als sympathieke beul ***

BYLINE: KARIN VERAART

SECTION: Kunst; Blz. 24

LENGTH: 510 woorden


Recensie


Naar Jonathan Littell door Toneelhuis/Toneelgroep Amsterdam. Regie: Guy
Cassiers. 10/3, Bourlaschouwburg, Antwerpen. Tournee t/m 22/6.

Hij komt doodgemoedereerd het toneel op, in een gewone trui, het zaallicht is
nog aan. Kijkt naar zijn publiek en laat het weten: hier sta ik, maar jullie
hadden het ook kunnen zijn. Max Aue, SS'er, aanwezig bij de nietsontziende
vernietiging van Joden door de nazi's - als getuige, als dader.



Aue is het hoofdpersonage uit De Welwillenden, een voorstelling van het
Antwerpse Toneelhuis en Toneelgroep Amsterdam naar de roman van Jonathan Littell
(1967). Aue is een fictieve figuur tussen historische personen; met zijn boek
uit 2006 wil Littell duidelijk maken dat het Derde Rijk voor een heel groot deel
uit gewone burgers bestond, meegetrokken in de gekte van het
nationaal-socialisme.

Hoe groot is het gevaar dat iets dergelijks weer gebeurt? Niet in dezelfde vorm,
maar wel in dezelfde geest, in een verward Europa 'waar de nationalistische
gedachte leidend dreigt te worden?', zo vroeg de Vlaamse theatermaker Guy
Cassiers zich af. Om die prangende kwestie aan de orde te stellen, bewerkten hij
en dramaturg Erwin Jans het vuistdikke Les Bienveillantes tot een kloeke
voorstelling. Die concentreert zich op Aues verblijf in Kiev, Stalingrad en
Berlijn; geen voorgeschiedenis, geen symbolen en behalve Eichmann geen
historische figuren op toneel. Zo kunnen de makers zich richten op: wat doen die
daders, hoe doen ze het en wat doet het uiteindelijk met hen? De kracht van De
Welwillenden, aldus de regisseur in een interview in de Volkskrant, is dat het
over een universeel thema gaat: over de pijn die mensen elkaar aandoen.

Cassiers tekende eerder voor indrukwekkende producties over regime, retoriek en
receptie van heersers als Hitler, Hirohito, terug tot de tot de oude Grieken.
Dit najaar ensceneerde hij nog Camus' Caligula. Helaas pakt De Welwillenden wat
onevenwichtig uit. De gedeelten waarin de andere officieren (alleen met rang
aangeduid: 'Hauptsturmführer', 'Untersturmführer') praten over hun taken, de
voortgang van de strijd, hun aandeel, angst en overtuiging, zijn vaak zwak. De
tekst is clichématig, de personages van karton, de mise-en-scène horkerig.
Terwijl deze gedeelten een interessante inkijk in Aues directe belevingswereld
zouden moeten bieden. De vormgeving heeft de allure die we kennen van Cassiers,
maar de keuze voor een kleine Joodse violist daarin?

Daar staan prachtige momenten tegenover. Zo is er het spel van Hans Kesting als
Aue, de sympathieke beul, sterk, meeslepend. Katelijne Damen als Eichmann, erg
goed. Abke Haring in haar dubbelrol, Johan Van Assche als kampcommandant. Als
zij (samen) op zijn, valt alles op z'n plaats: genieten van het acteerwerk,
gruwen van de portee. Max Aue is in de dertig als hij ontredderd achterblijft in
de verwoeste Berlijnse dierentuin. Nu zien we hem terug alsof er niks is
gebeurd, een kleine ondernemer, zoals zovelen. Dat hakt er toch in.

de welwillenden

Helaas pakt de voorstelling wat onevenwichtig uit




Bekijk de oorspronkelijke pagina:

LOAD-DATE: 11 March 2016

LANGUAGE: DUTCH; NEDERLANDS

GRAPHIC: De Welwillenden.
Foto Kurt van der Elst

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               14 of 54 DOCUMENTS



                                 de Volkskrant

                             12 maart 2016 zaterdag

In het kamp in Libanon valt de PVV-stemmer even stil

BYLINE: ANA VAN ES

SECTION: Ten Eerste; Blz. 4, 5

LENGTH: 1365 woorden


Als in het Limburgse Brunssum ophef ontstaat over de opvang van tweehonderd
Syrische vluchtelingen, gaat burgemeester Luc Winants met enkele burgers naar
een vluchtelingenkamp in Libanon. 'Op televisie krijg je dit niet te zien.'


Tussen de witte plastic tenten staat een man in een ruitjesblouse. Zijn
fototoestel bungelt aan een koordje. Jean Janssen (47) heeft de 'unieke kans' om
als gewone burger uit Brunssum, Limburg, een kijkje te nemen in een
vluchtelingenkamp in de Bekaa-vallei in Libanon.

Oef, pas op, hij wil niet uitglijden in de drek. In het kamp bij het dorp Jdita
hangt een doordringende urinelucht.



Dit is wat Nederlandse politici 'opvang in de regio' noemen. Opvang in de regio,
dat vindt Jean, nog niet zo lang geleden actief voor de PVV, een uitstekend
idee. Syrische vluchtelingen die in een tent in de Bekaa-vallei zitten,
verblijven immers niet in Brunssum.

Maar hoe gaat dat eraan toe, opvang in de regio? Jean, die in het dagelijks
leven eigenaar is van een bedrijf dat matrassen reinigt, had daar nooit zo'n
beeld bij. 'Op televisie krijg je dat niet te zien.' In Libanon kijkt hij zijn
ogen uit.

Daar is Fatima Awad, een jonge vrouw uit Homs, Syrië, die zegt dat haar hier een
drama is overkomen: vorige maand brandde haar tent af door een omgevallen kaars.
Twee van haar kinderen, 10 maanden en 3,5 jaar oud, kwamen om in de smeulende
lappen plastic, snikt ze. Haar man is in Turkije. Ze heeft slechts één wens:
naar hem toe, en samen naar Europa.

'Een heftig verhaal,' zegt Jean.

Dat hij, Jean uit Brunssum, hier rondloopt tussen Syriërs in de Bekaa-vallei, is
begonnen met het verzet tegen de noodopvang. Eind vorig jaar gonsde het rond in
de stad in de voormalige mijnstreek: in het plaatselijke ziekenhuis, 'het
Atrium' in de volksmond, worden 200 Syriërs gehuisvest.

Jean stond direct op z'n achterste benen en met hem half Brunssum, waar de
aanhang voor de PVV van oudsher groot is. Syriërs, zo dichtbij en dan ook nog in
hun eigen ziekenhuis, dat was al te gek. 'Niet hier. Waarom moeten wij problemen
oplossen voor een conflict dat elders is?'

Zoals in zo veel gemeenten in Nederland ontbrandde het verzet in Brunssum eind
2015 tijdens een tumultueuze raadsvergadering. De burgemeester, Luc Winants
(CDA), een bedachtzaam pratende christen-democraat, kon ternauwernood de orde
handhaven. Zijn indruk: de burgers realiseren zich niet dat de vraag óf er
vluchtelingen komen, een gepasseerd station is. 'Dit is een internationale
crisis. Je kunt niet in die of-vraag blijven hangen.'

Maar hoe maak je de inwoners dat duidelijk? Neem ze mee naar Libanon, opperde
Simone Filippini, de directeur van hulporganisatie Cordaid. Zij wilde al langer
'een paar van die schreeuwers', nou ja pardon, gewone burgers die bezorgd zijn
over de komst van vluchtelingen, laten zien hoe het eraan toe gaat 'in de
regio'.

Dus staan ze nu onder de voorjaarszon in het Midden-Oosten. Drie inwoners uit
Brunssum: Jean Janssen, de PVV-stemmer, Wendy Bedet, die vrijwilligerswerk doet
in de noodopvang, en Roland Dijkstra, die als wijkagent te maken heeft met
kritiek van inwoners op de komst van de vluchtelingen. Als enige spreekt hij
zich niet zo uit, want dat past hem niet als rijksambtenaar.

Rillingen

Het kamp bij Jdita, daar zijn ze het over eens, oogt anders dan de noodopvang in
Brunssum. De meeste kinderen gaan nooit naar school, er is geen douche en één
smerig hurktoilet per circa 35 bewoners. 'Als wij zouden kamperen, zouden we
hier nooit genoegen mee nemen', rilt Wendy. 'Dan zouden we zo'n programma bellen
op televisie, over ellende op reis.'

Maar Jean is minder negatief. Hij stapt een tent binnen, oordeelt complimenteus:
'Het is opvallend hoe schoon de mensen het hier binnen houden.'

Limburgers zijn ze, die tot een paar weken geleden - ze komen daar rond voor uit
- Libanon niet op de kaart konden aanwijzen. Hun burgemeester, die wel eens in
Marokko is geweest, moest zelf trouwens ook even met de ogen knipperen.

Wendy dacht van tevoren, toen ze las over de veiligheidsrisico's ter plaatse:
'Misschien toch even de dokter bellen voor een kalmeringstabletje.' Slechts 25
kilometer verderop, nog geen half uur rijden, is de grensovergang met Syrië.

Tussen de bomen in roze bloesem ontwaart ze een volgend weiland met tenten.
'Alweer een kamp.' Even verderop staan nog meer tentjes. 'Is dat ook een kamp?'
De Bekaa-vallei staat vol met Syrische tentenkampen. Dat bij Jdita is relatief
goed georganiseerd: hier is een regiment hulporganisaties actief, van Cordaid
tot Unicef. Elders stutten vluchtelingen hun onderkomens met behulp van
huisvuil.

Eigenlijk valt de vluchtelingenproblematiek best mee, oordeelt de gemeenteklerk
van het buurdorp Taalabaya, Sadeq Mehiedinne, met een minzame lach. 'Sinds
Europa de Syriërs verwelkomt, houden wij er hier minder over.' Buiten zijn huis
geen foto's maken, waarschuwt een lokale hulpverlener aan de Limburgers die al
klaarstaan met hun mobieltjes. 'Hezbollah wil dat niet en die is hier overal
actief.'

Jean raakt niet uitgepraat over het onafgebouwde appartementencomplex dat hij
heeft gezien in de Libanese hoofdstad Beiroet. Maar liefst 25 Syrische families
hokten daar samen. De professionele matrassenreiniger uit Brunssum wist niet wat
hij meemaakte. 'Die matrassen daar, zo vuil! Hele dunne dingen, en dat op die
ondergrond. Je moet goede matrassen neerleggen, dan hebben de mensen minder
klachten.'

Ja, wat vindt hij van opvang in de regio, nu hij de praktijk ziet?

'Het moet hier in de regio gebeuren. Dat vind ik nog steeds.' Maar, peinst de
Limburgse ondernemer, je zou in de Bekaa-vallei meer moeten investeren. In
scholen, elektriciteit, stromend water. 'Dan hebben de mensen het gelijk beter.'


Voor de ingang van het kamp bij Jdita zeggen Syriërs dat zij slechts dit willen:
geld voor de overtocht naar Europa. 'Ik zou hulporganisaties willen vragen: help
ons als familie naar Europa te reizen', smeekt Khalef al Khalid, een oudere man.
De vrouwen om hem heen vertellen dat ze niet kunnen wachten om te vertrekken.

'Als ze in de regio blijven, kunnen ze straks weer gemakkelijk terug naar
Syrië,' zegt Jean.

Maar dit moet hem van het hart: hij begrijpt dat ze aankloppen in Europa. Als de
noodopvang in Brunssum er nu zou komen, zou hij daar niet meer tegen zijn. 'Ik
verander niet van mening hè. Maar er zijn vluchtelingen die het hier echt
moeilijk hebben. Die zijn voor mij welkom in Nederland.'

LIBANON TELT VEEL SYRIËRS NIET

Officieel staan er bij de Verenigde Naties 1,1 miljoen Syrische vluchtelingen in
Libanon geregistreerd. In werkelijkheid zijn het er veel meer: 1,5 miljoen. Maar
sinds 6 mei vorig jaar worden nieuwe vluchtelingen niet meer ingeschreven door
VN-vluchtelingenorganisatie Unhcr. De Libanese overheid, die tegen beter weten
in hoopt dat de Syriërs snel terugkeren naar hun eigen land, probeert daarmee
het probleem 'statistisch te camoufleren'. Het groeiende aantal Syriërs
veroorzaakt onrust bij de autochtone bevolking van het religieus versplinterde
en fragiele Libanon.

Genoeg geld om de vluchtelingenstroom in goede banen te leiden, is er
nauwelijks. Volgens Unhcr is dit jaar in Libanon 2,4 miljard euro nodig om de
ergste nood te lenigen. Vorig jaar was er echter maar 1 miljard euro
beschikbaar. Nederland behoort tot de grootste donorlanden. Alleen al aan
voedselbonnen en -tegoeden is de VN per week 10 miljoen euro kwijt.

De armste vluchtelingen bevinden zich in de Bekaa-vallei, een regio in Libanon
die iets groter is dan de provincie Limburg. Volgens de laatste telling, voordat
de overheid de registratie zo'n jaar geleden verbood, verblijven daar circa 370
duizend Syriërs. Velen verblijven in kleine vluchtelingenkampen op
landbouwgrond, die door de lokale autoriteiten eufemistisch worden aangeduid als
'informele nederzetting van tenten'.

Elektriciteit en water zijn er schaars. Veel Syrische vluchtelingen hebben
volgens de Unhcr niet altijd genoeg te eten, of moeten schulden maken om hun
maaltijden bij elkaar te krijgen. Meer dan de helft van de geregistreerde
vluchtelingenkinderen van 6 tot 15 jaar gaat niet naar school.

Dit is de eerste bijdrage van Ana van Es als onze nieuwe correspondent in de
Arabische wereld.




Bekijk de oorspronkelijke pagina: ,

LOAD-DATE: 11 March 2016

LANGUAGE: DUTCH; NEDERLANDS

GRAPHIC: Burgemeester Luc Winants (derde van links), ondernemer Jean Janssen en
vrijwilligster Wendy Bedet praten met vluchtelingen in Libanon.
Foto Arie Kievit
In het kamp bij het dorp Jdita leven zo'n 275 vluchtelingen. Er is één
hurktoilet op 35 inwoners, de meeste kinderen gaan er niet naar school.
Foto Arie Kievit
Wendy Bedet krijgt het te kwaad als een 34-jarige moeder haar verhaal vertelt.
'Ze woont hier al jaren, maar welke toekomst heeft ze?'
Foto Arie Kievit
Burgemeester Luc Winants: 'Dit is een internationale crisis. Je kunt niet in de
vraag of er vluchtelingen zullen komen, blijven hangen.'
Foto Arie Kievit

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               15 of 54 DOCUMENTS



                                 de Volkskrant

                              8 maart 2016 dinsdag

Alsof mensen haar dwars door de Leica heen aankeken

BYLINE: MEREL BEM

SECTION: V Opening; Blz. 2, 3

LENGTH: 360 woorden


Vandaag - HET NIEUWS VAN DINSDAG 8 MAART

Rona, gevlucht uit Hongarije, legde met Sem Presser en Eva Besnyö de gewone man
in het Nederland van na de oorlog vast.

POSTUUM: Jutka Rona (1934-2016)

Het blijft vreemd hoe de dood een oeuvre nieuw leven kan inblazen. Op 5 maart
overleed fotograaf Jutka Rona en ik moest in mijn geheugen graven naar haar
foto's. Haar werk was ondergesneeuwd geraakt door dat van duizenden anderen en
pas toen ik op onderzoek uitging, bleek hoe onterecht dat was. Natuurlijk: Jutka
Rona. De vrouw die in 1936 op 2-jarige leeftijd vanuit verstikkend Hongarije met
haar ouders naar Nederland kwam en de fotografie ontdekte ('zoiets als
ademhalen').

Samen met Ed van der Elsken deed ze in 1954 examen voor de Fotovakschool in Den
Haag, waarna ze zich, net als tijdgenoten Sem Presser en Eva Besnyö, toelegde op
wat bekendstaat als de 'sociale fotografie', met aandacht voor de gewone man en
de wederopbouw van Nederland na de Tweede Wereldoorlog. Maar wie haar foto's uit
die tijd goed bekijkt, ziet dat Rona toen al een heel eigen, bijna filmische en
fijn humoristische kijk op de wereld had. Twee mannen in de schaarsverlichte
Nes, het lijkt de set van een Amerikaanse film noir, terwijl de scène met een
dikke, vooroverbuigende toerist in Madurodam juist weer aan de films van de
Franse komiek Jacques Tati doet denken. Niet toevallig werd Rona een
veelgevraagd filmfotograaf, onder andere voor Bert Haanstra's Fanfare.

Als fotojournalist reisde ze naar Iran, Libanon en Suriname. In 2000 maakte ze
het boek Een denkbeeldig leven, waarin ze zich afvroeg hoe haar leven geweest
zou zijn wanneer ze in Hongarije gebleven was. Nu met haar dood haar leven in
foto's nog eens de revue passeert, blijkt hoe sterk vooral haar portretten zijn.
Het lijkt of mensen haar dwars door de Leica heen aankeken, of ze niet de
fotograaf maar de mens zagen. Het mooiste voorbeeld? Een guitige Dries van Agt
op een receptie in 1979: hoe het lijkt alsof niet zíj zijn blik zocht, maar hij
de hare, net zo lang tot ze de foto nam. Onvergetelijk.

Het mooiste voorbeeld? Een guitige Dries van Agt op een receptie in 1979




Bekijk de oorspronkelijke pagina: ,

LOAD-DATE: 10 March 2016

LANGUAGE: DUTCH; NEDERLANDS

GRAPHIC: Op de filmset van Bert Haanstra's Fanfare (1958).
Foto Jutka Rona

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               16 of 54 DOCUMENTS



                                 de Volkskrant

                              7 maart 2016 maandag

De wijze paljas

BYLINE: DOOR WIETEKE VAN ZEIL

SECTION: V Opening; Blz. 4, 5

LENGTH: 1908 woorden


Essay: Ontwikkelingen in de comedy


In de Middeleeuwen vertelde de hofnar de koning de onverbloemde waarheid. Nu
nemen comedians de rol opnieuw op zich om de elite op de pijnbank te leggen.

et was feest die avond, maar de twee muzikanten van Lodewijk XIII speelden
belabberd, tot grote woede van de Franse koning. Voor straf halveerde de koning
het salaris van de muzikanten. Marais, de hofnar, vroeg de spelers daarop
gemaskerd op te treden voor de koning - en half gekleed. 'Wat heeft dit te
betekenen?', donderde Lodewijk, waarop de nar antwoordde: 'Maar majesteit, wie
half salaris ontvangt, kan zich slechts half kleden.' De koning schoot in de
lach en herstelde de betaling, zo staat in Beatrice Otto's Fools Are Everywhere
(2001), een boek vol historische en literaire narren-anekdotes.



Een opmerkelijke positie: je bent ingehuurd door de koning, die je vervolgens
mag bekritiseren - en nog ongestraft ook. Ik moest eraan denken toen ik vorige
week de uitreiking van de Oscars terugkeek. De Oscars, waar zoveel kritiek aan
vooraf was gegaan, omdat alle genomineerden wit waren. De avond die werd
geboycot door een aantal zwarte acteurs, maar niet door de zwarte presentator
Chris Rock. Het werd een Hollywoodzelfpijnigingsavond. Rock ging er als een
volleerd sm-meester in, voor het vrijwel geheel witte publiek van makers,
financiers en acteurs: 'Welkom bij de Oscars, ook wel bekend als de white
people's choice awards', en voegde eraan toe dat als er nominaties waren geweest
voor de presentator, hij de baan natuurlijk nooit had gekregen.

Het was alle kritiek die je kunt hebben op de Oscars, tíjdens de Oscars. Betaald
door de Academy. En Rock hield het lijntje strak tot het einde, racisme werd het
hoofdthema. En nee, geen racisme met witte puntmutsen en brandende kruizen. Rock
muntte een nieuwe term voor het hardnekkig achterblijven van diversiteit onder
schrijvers, producers en beslissers in Hollywood: 'sorority racism', ofwel
jaarclubracisme. Dat uit zich vriendelijk; zoiets als: 'We vinden je wel aardig,
Ronda, maar ja, je bent geen Kappa.' Ongemakkelijke lach in de zaal.

Rock was, daagde het me, een hedendaagse hofnar. Terwijl acteurs hun woorden
vaak wegen in beleefdheid om hun broodheren niet te ontstemmen, kwam hij ermee
weg.

Hofnarren konden vroeger dingen zeggen waar voor gewone burgers vergeldingen op
stonden zo hoog als de doodstraf - niet voor hem, de nar heeft een 'license to
mock'. Opererend vanuit zijn veilige domein als grappenmaker, staat de nar
buiten de sociale en ethische orde. Aan het hof betekende dat een positie die
enerzijds laag en anderzijds een privilege was, want de koning kon zich bij hem
vrij voelen. Of haar, want er waren genoeg vrouwelijke narren. Soms zijn ze de
enigen die slecht nieuws durven brengen: toen in de 14de eeuw Edward III van
Engeland de Franse troepen op zee had verslagen, durfde niemand dat de Franse
koning Philippe VI te zeggen, tot de nar maar riep: 'Die Engelse lafaards! Ze
durven niet eens moedig in het water te springen als ons dappere Fransen',
waarop de koning begreep dat zijn troepen hadden verloren.

Er waren narren in veel soorten - ook de musicerende, dansende en de mismaakten.
Maar een belangrijke is die, die in zijn geestigheid of satire de waarheid
blootlegde. Het soort humor dat we bijvoorbeeld kennen van Erasmus' Lof der
zotheid (1511), of in heel eigen verschijningsvorm van Van Kooten & De Bie - in
beide gevallen werd fijntjes de vinger gelegd op het falen van de elite: kerk,
geleerden, media, adel, politici. Vaak is het onverwachte directheid die maakt
dat het aankomt. Rock raakte zo'n snaar toen hij zondag zei: 'Ik stel voor dat
we volgend jaar in de 'in memoriam' geen eer betonen aan overleden acteurs, maar
aan de zwarte jongens die onderweg naar de bioscoop door politieagenten zijn
doodgeschoten.' Het publiek lachte ongemakkelijk. Met de juiste toon kan de
humorist de waarheid een charmante landing geven. Maar het was wel gezegd.

En dat is wat opvalt: comedians zeggen tegenwoordig dingen die je elders weinig
of niet hoort. Zeker in de Verenigde Staten, waar presidentskandidaten
entertainment inzetten en de feiten in hun betoog lang niet altijd kloppen, zijn
het een paar 'grappenmakers' die oproepen tot redelijkheid. Niet door het hof
uitgenodigd, wel een welkome toevoeging aan het zelfcorrigerende vermogen van de
samenleving. Jon Stewart deed het al jaren in de Daily Show en organiseerde in
2010 zijn geestige, maar zeker serieus bedoelde Rally to Restore Sanity, een
mars in Washington DC om op te roepen tot nuchterheid in het publieke debat,
waarin ruim 200 duizend mensen meeliepen. Niet eerder waren er zulke geestige
protestbordjes in een optocht te zien, zoals: 'Somewhat irritated about EXTREME
OUTRAGE' en 'What do we want? MODERATION!! When do we want it? IN A REASONABLE
TIME FRAME!'.

Nu heeft de comedy een nieuwe laag gekregen met een aantal programma's waarin de
mechanismen van de leidende klasse - media, industrie, politiek - minutieus
worden aangetoond. Comedians leggen uitspraken en situaties op tafel die ze als
in een anatomische les ontleden, om zo de hypocrisie of onhoudbaarheid ervan
bloot te leggen. De Brit John Oliver zette deze stap het duidelijkst in zijn
programma Last Week Tonight (te zien op YouTube).

Daarvoor onderzoekt een redactieteam een week lang een onderwerp tot in de
puntjes, zodat Oliver op zondagavond gewapend met cijfers een kwartier lang zijn
betoog kan houden: altijd gevat en geestig, maar óók inhoudelijk. Zo inhoudelijk
vaak dat onderzoeksjournalistiek en comedy even naadloos samenvallen. Hij stelde
het suikergebruik (en hoe de industrie dit in stand houdt) ter sprake en liet
zien hoe politiegeweld en de toename van oorlogswapentuig in politiekorpsen
parallel lopen, toonde dat studentenleningen op hypotheken na de grootste schuld
van de Amerikanen zijn en in het afgelopen decennium zijn verdrievoudigd. Hij
wist de totale saaiheid uit het woord 'netneutraliteit' te halen, en daarmee het
belang ervan over te brengen, en stelde misbruik van octrooihandel aan de kaak.


Afgelopen week zette hij zijn zinnen op Donald Trump. Met tegenzin, maar zoals
hij zegt, Trump is Amerika's rugmoedervlek: 'Het zag er een jaar geleden
misschien onschuldig uit, als je het al opmerkte, maar nu het groter groeit, is
het niet verstandig het langer te negeren.' Oliver begint met een relativering:
hij is een comedian en herkent entertainment als hij het ziet. Een deel van hem
heeft er plezier in naar Trump te kijken. Tot dat-ie zijn uitspraken onder de
loep legt. En dan gaat Oliver los met zijn chirurgisch mes: van zijn uitspraken
klopt niets, hij liegt met angstaanjagende overtuiging - in een fragment zegt
Trump met zo veel schwung dat John Olivers mensen hem 'vier of vijf keer hebben
uitgenodigd' dat Oliver zelf voor de zekerheid bij zijn redactie navroeg of ze
hem misschien per ongeluk hadden uitgenodigd. Aan het eind ontleedt Oliver het
succes van de naam Trump, laat dan zien dat zijn oorspronkelijke achternaam
Drumpf is en roept in stijl met Trumps eigen uitspraken 'respecteer je erfenis'
op tot een terugkeer naar Donald Drumpf, met de hashtag #MakeDonaldDrumpfAgain.


Oliver heeft de feiten als wapen. Het is steeds een ritme van grap-harde
cijfers-relativering, tot je uiteindelijk geïnspireerd bent als na een college
of een aflevering van Tegenlicht, maar zonder de zwaarte. Ook de verbetenheid
die vaak aan activisme hangt, ontbreekt hier prettig.

Het verschil met reguliere satire, zoals in Saturday Night Live of Cojones, is
dat er in die programma's geen wezenlijke kritiek zit. Het is overdrijving, maar
omdat de werkelijkheid al zo karikaturaal is, slaan imitaties van Sarah Palin en
Geert Wilders soms dood, ik haal althans de uitspraken van Tina Fey en de echte
Palin steeds door elkaar.

In Nederland hadden we even De snijtafel, de sympathieke onderzoeksgesprekjes
van Kasper C. Jansen en Michiel Lieuwma, die gebeurtenissen in de media gevat
ontleedden - volgens hen niet grappig bedoeld, maar dat bepalen wij zelf wel.
Helaas zijn ze alweer uit elkaar.

In de categorie waarheidontledende narren heeft Nederland Arjen Lubach. Op z'n
beste momenten is Lubach een mix tussen John Oliver en Jon Stewart, met
voldoende karakter om er geen kopie van te zijn. De Nederlandse elite is
compleet anders, maar ook Lubach legt soms dingen bloot die niet zichtbaar
genoeg zijn, zoals de obsessieve omgang van Nederlandse journalisten met de
Amerikaanse verkiezingen (over acht maanden) ten opzichte van die met de Duitse
deelstaatverkiezingen (volgende maand). En in een onderwerp als het gebrek aan
topvrouwen breidt hij de grap slim uit: het verhaal is gegrond, maar hij
presenteert er ook nog even een website bij waarop bedrijven worden geëtaleerd
die geen vrouwen in de raad van bestuur hebben - op z'n Lubachs onder de naam
http://dezemannenkunnengeenvrouwenkrijgen.nl

Hier komt de oude rol van de nar als vermomde wijze weer te voorschijn. In veel
literatuur, zoals Shakespeares King Lear en Verdi's opera Rigoletto (gebaseerd
op de werkelijke nar Triboulet) zijn het juist de narren die inzicht verschaffen
op kritieke momenten. De Chinese geschiedenis kent sinds millennia narren die
met gewiekste grappen invloed uitoefenen op de keizer.

Auteur Beatrice Otto van Fools are Everywhere: The Court Jester Around the World
(2001), vol mooie anekdotes uit de Europese, Arabische en Aziatische wereld, zei
in een interview na verschijning: 'Heersers nu hebben narren nodig als altijd,
al zijn ze zich er misschien niet van bewust hoe hard. Als we een paar narren in
de politiek zouden hebben, zouden we misschien niet naar zoveel holle soundbites
hoeven luisteren'.

Kan een hedendaagse nar ook echt een verandering teweegbrengen, zoals sommige
historische? Dat is moeilijk te meten, hoewel de woorden van Chris Rock zeker
invloed hadden door de plek waar ze werden uitgesproken (ondanks een paar flink
mislukte grappen). En vergeet niet dat het nog pas een jaar geleden een comedian
was die werd gefilmd met zijn imitatie van Bill Cosby: 'Pull your pants up,
black people, I can talk down on you because I had a sitcom in the eighties.
Yeah, Bill Cosby, but you rape women.' De beschuldigingen en vermoedens
bestonden al drie decennia, maar het was deze grap van Hannibal Burress die de
publieke val van Cosby veroorzaakte. Het filmpje werd gedeeld op sociale media,
opgepikt door grote kranten, en dat zette de trein van aanklachten en aandacht
voor de zaak in gang. Er hebben nu meer dan vijftig vrouwen aangifte gedaan
tegen Cosby.

De narren van vandaag brengen hun waarheid geestig en ontwapenend, maar vooral:
altijd beargumenteerd. En dat is de manier waarop het aankomt.

Verbod op maanlicht

In de 9de eeuw, tijdens de heerschappij van keizer Zhaozong, stelde minister Li
Maozhen oliebelastingen in om de inkomsten te verhogen. Hoewel Li een goed
heerser was, waren deze eisen te zwaar. Hij verbood kreupelhout om het
olieverbruik te stimuleren. Zijn nar suggereerde dat hij het maanlicht ook kon
verbieden, zodat het olieverbruik zeker zou stijgen. Li lachte en zag zijn
strengheid in. (Beatrice Otto, Fools Are Everywhere: The Court Jester Around the
World, 2001).

Na een kwartier John Oliver ben je geïnspireerd als na een aflevering van
Tegenlicht, maar dan zonder de zwaarte

Chris Rock ging er als een volleerd sm-meester in: 'Welkom bij de Oscars, ook
wel bekend als de white people's choice awards'




Bekijk de oorspronkelijke pagina: ,

LOAD-DATE: 7 March 2016

LANGUAGE: DUTCH; NEDERLANDS

GRAPHIC: John Oliver
Foto Getty / Studio V
Chris Rock
Foto Getty / Studio V
Arjen Lubach
Foto Getty / Studio V

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               17 of 54 DOCUMENTS



                                 de Volkskrant

                             5 maart 2016 zaterdag

Macht is een goed gevoel

BYLINE: THOMAS ERDBRINK

SECTION: Magazine Rubrieken; Blz. 26, 27

LENGTH: 789 woorden


Onze man in Teheran


Koken is leuk, als je er tijd voor hebt. Voor al die andere momenten hebben wij
Feresteh Zereskh, een gedrongen spraak-waterval die pizza's en Iraanse
stoofpotjes voor ons klaarmaakt. Twee keer in de week neemt ze de keuken over.
Uit haar boodschappentassen haalt ze verse aubergines, prei, gehakt, kruiden,
halve kippen en deeg.



Mijn lievelingsgerecht is Zereskh polo: gestoomde kip in een sausje van tomaat,
uitjes, saffraan en kruiden, geserveerd met basmatirijst, ook met saffraan.
Daarbovenop dieprode zuurbesjes en stukjes pistachenoot. Natuurlijk maakt mijn
schoonmoeder dat veel beter, maar als Feresteh Zereskh polo kookt, komt mijn
zwager Hamidreza toch altijd even bij ons lunchen.

Feresteh is 42 jaar oud en heeft een dochter van 16. Zoals zo veel vrouwen in
Iran is ze gescheiden. Haar ex-man, voor zover ik begrijp, is een ruggegraatloze
flapdrol, die haar nog steeds om geld vraagt. Hij woont in hun voormalige huis
en Feresteh huurt nu een eigen flat, maar ze moet elk jaar verhuizen. Vaste
huurverhogingen bestaan niet in Iran. Mijn eigen huur is wel eens verdubbeld,
bij haar gebeurt dat elk jaar. 'Agha Toomas', zegt ze dan, meneer Thomas. 'Het
leven is niet eerlijk.'

Twee weken geleden waren er verkiezingen in Iran. Het moment waarop de gewone
burger een poging kan doen het leven wat eerlijker te maken, beloven de
politici. Een verkiezingscampagne in Iran is niet zo heel anders dan in
Nederland. In plaats van Diederik Samsom met een brede glimlach, hangen er in de
stad posters van lachende geestelijken met de hand speels onder hun kin.

Op de staatstelevisie worden de hele dag door archiefbeelden van blije Iraniërs
getoond, die bij eerdere verkiezingen vastberaden in lange rijen staan om hun
stem uit te brengen. Om de haverklap wordt het volkslied ingezet, het liefst bij
beelden van staalfabrieken, graanvelden en wetenschappers. De boodschap is
duidelijk: wat wonen we toch in een fijn, voorspoedig en democratisch land.

Je kunt je leven op veel manieren verbeteren. Goede scholing, een nieuwe baan,
de juiste partner, een slimme investering, ga zo maar door. Maar het zijn de
leiders, politici en culturele normen en waarden die uiteindelijk de grenzen
trekken van wat wel en niet kan. Vrijheid wordt altijd ingeperkt door regels.
Eens in de vier jaar kun je stemmen in de hoop invloed te hebben op de manier
waarop die regels tot stand komen. In sommige landen heeft dat effect, in andere
landen niet.

Feresteh wist nog niet of ze ging stemmen, zei ze. De regels waren niet goed
voor haar geweest. Zoveel is duidelijk. Toen ze nog was getrouwd, kwam ze soms
met een blauw oog binnen. 'Tegen de deur gelopen', zei ze dan. Het kostte haar
jaren haar man zover te krijgen in te stemmen met een scheiding. Zonder zijn
toestemming kan dat niet in Iran, zo stellen de wetten waarvan de Iraanse
leiders zeggen dat ze op de islam zijn gebaseerd. Geen van de kandidaten in de
verkiezingen is van plan die te veranderen.

Nu voedt ze alleen een opstandige tienerdochter op die gewoon haar telefoon
uitzet als ze om 3 uur 's nachts nog niet thuis is. Als Feresteh om 10 uur al
weer in het huis van een ander boven de pannen staat, krijgt ze de wind van
voren van haar dochter omdat ze zo veel berichtjes heeft gestuurd. Ze wordt
geleefd, vindt ze zelf. 'Als ik niet werk, heeft niemand te eten.'

Elke dag zit ze in de bus, lange reizen, op weg naar vreemde huizen om het leven
van anderen fijner te maken. Zicht op verbetering heeft ze niet. Op de terugreis
valt ze soms in slaap en rijdt ze haar halte voorbij.

Het ergste is, vindt Feresteh, dat ze avonden lang heeft gestudeerd om haar
koksdiploma te halen. Maar elk restaurant of hotel weigert zelfs maar met haar
te praten over een baan in de keuken. 'Waarom? Omdat ik een vrouw ben', zegt ze.
'Thuis mogen we koken, maar buiten de deur niet.'

Ze roert in een van haar pannen. Fesenjoon, kip in een saus van granaatappel en
walnoot, geserveerd met witte rijst. Op het aanrecht staat een fles doogh, een
Iraanse yoghurtdrank. 'Eigenlijk heb ik bijna geen invloed op mijn leven',
concludeert ze droog, nog eens overdenkend of ze wel of niet moet stemmen. Dan
is het stil.

Na de lunch breng ik de lege borden terug naar de keuken. 'Agha Toomas', zegt
ze. 'Een keer heb ik echt, helemaal zelf een beslissing genomen. Niemand kon er
wat tegen doen.' Twee jaar geleden veranderde ze haar naam van Fatemeh, een
religieuze naam, naar Feresteh, wat 'engel' betekent.

'Nu dwing ik iedereen me zo te noemen, zelfs mijn ex-man,' lacht ze. Dan
serieus: 'Wat een goed gevoel, om macht over jezelf te hebben.'

Twitter: @thomaserdbrink

Feresteh wordt geleefd, vindt ze zelf. 'Als ik niet werk, heeft niemand te eten'




Bekijk de oorspronkelijke pagina: ,

LOAD-DATE: 4 March 2016

LANGUAGE: DUTCH; NEDERLANDS

GRAPHIC: Twee keer per week komt Feresteh Zereskh voor ons koken: 'Het leven is
niet eerlijk.'
Newsha Tavakolian/Magnum

PUBLICATION-TYPE: Krant

JOURNAL-CODE: de Volkskrant Magazine


                    Copyright 2016 De Persgroep Nederland BV
                              All Rights Reserved

                               18 of 54 DOCUMENTS



                                 de Volkskrant

                             5 maart 2016 zaterdag

Trumps populisme is van alle tijden

BYLINE: PAUL BRILL

SECTION: Opinie en Debat; Blz. 18

LENGTH: 753 woorden


De week van Paul Brill


Zo wordt een welbekende Amerikaanse presidentskandidaat afgedroogd door The New
York Times: hij is 'een onverantwoordelijke, ongeregelde, onontwikkelde,
bevooroordeelde, pathetisch rechtschapen en geestdriftige zonderling'. Een
andere New Yorkse krant tast ook diep in de mand met negatieve adjectieven: de
kandidaat is 'een miserabel, leeghoofdig ventje, dat een smakeloze ijdelheid
etaleert en grossiert in daverende onzin'.



Is dit 2016 en hebben we het over Donald Trump? Nee, we schrijven het jaar 1896
en het mikpunt van hoon is de man die de markantste populist in de Amerikaanse
geschiedenis kan worden genoemd: William Jennings Bryan. Hij was in dat jaar de
presidentskandidaat van de Democratische partij en het scheelde weinig of deze
afgevaardigde uit de landbouwstaat Nebraska had de slag om het Witte Huis
gewonnen.

De verkiezingscampagne van 1896 was een zeer enerverende bedoening, vooral
dankzij Bryan, die nog steeds de jongste politicus is die ooit de nominatie van
een van de twee grote partijen veroverde: hij was 36 jaar. Net zoals Trump nu
werd hij zowel verafgood als diep gewantrouwd. Door zijn aanhangers werd hij de
Great Commoner genoemd, de grote man van het volk. En ook wel de Silver Knight
of the West vanwege zijn vurige pleidooi om de goudstandaard te vervangen door
de zilverstandaard, waardoor de geldpersen konden gaan draaien ten behoeve van
de portemonnee van de gewone man.

Bryan was een energiek campagnevoerder en een begenadigd spreker. Hij bereisde
Amerika met een speciale verkiezingstrein en legde ruim 30.000 kilometer af. Hij
hield 600 toespraken, soms wel 10 per dag. Overal trok hij veel publiek, dat hem
hartstochtelijk toejuichte.

Natuurlijk is er een wereld van verschil tussen 1896 en 2016. The Donald is bij
uitstek een tv-personality en zoals hij zich bluffend en kwetsend een weg baant
naar de nominatie is niet eerder vertoond. Maar wat toch ook opvalt is hoeveel
parallellen er zijn met Bryan en andere volkse (anti-)politici in de Amerikaanse
geschiedenis.

Net zoals nu met Trump het geval is, legden Bryans aanhangers een blinde trouw
aan de dag. Er werden liederen aan hem opgedragen en vreugdevuren voor hem
ontstoken. Zijn campagne had veel weg van een kruistocht tegen het establishment
aan de Oostkust, waaraan een diabolische macht werd toegedicht. Aan mallotige en
dubieuze standpunten had Bryan ook geen gebrek. Hij was een fervent tegenstander
van de evolutieleer en onthield zich van ondubbelzinnige kritiek op de Ku Klux
Klan. Net zoals Trump was hij heilig overtuigd van zijn eigen grote kwaliteiten,
kon hij geen fouten toegeven en toonde hij weinig behoefte aan andermans advies.
Ook in zijn eigen partij riep zijn optreden veel weerstand op: tijdens de
conventie verlieten tegenstanders van de zilverstandaard demonstratief de zaal.
Partijscheuring dreigde. Klinkt bekend in de oren?

Wat ik hiermee maar wil zeggen is dat populisme en onstuimige populisten in
Amerika van alle tijden zijn. Of in elk geval van tijden waarin een aanzienlijk
deel van de bevolking zich, economisch en/of cultureel, bedreigd voelt in zijn
bestaan. Soms komt het populisme van links, soms van rechts - maar eigenlijk
zijn die begrippen slechts beperkt toepasbaar. Zo bevat het sociaal-economische
programma van de rechtse Trump - voor zover je daarvan kunt spreken -
onmiskenbaar linkse elementen, net zoals dat van de PVV in Nederland en het
Front National in Frankrijk. Op internationaal gebied ademen zijn opvattingen
een isolationistische en protectionistische geest, die zich in het verleden
zowel aan de linker- als aan de rechterzijde heeft gemanifesteerd.

Vooral dat laatste doet fors afbreuk aan de entertainment-waarde van het
straatgevecht in het Republikeinse kamp. Bij het naderen van de 20ste eeuw
speelden de Verenigde Staten een beperkte rol op het wereldtoneel. Anno 2016 is
het land een supermacht, niet meer zo dwingend als in de afgelopen decennia,
maar nog steeds een dominante aanwezigheid. Als leider van deze 'onmisbare
natie' wil je niet iemand met een hoge mate van bruuskheid en impulsiviteit,
iemand die is behept met een onbedaarlijk groot ego en onverhulde minachting
koestert voor alles wat niet in zijn straatje past. Alsjeblieft geen blonde
Berlusconi met kernwapens.

Gelukkig kan uit de geschiedenis enige hoop worden geput: dat soort razende
Roelanden heeft het uiteindelijk nooit gered in de VS. Ook Bryan dolf het
onderspit.

Alsjeblieft geen blonde Berlusconi met kernwapens




Bekijk de oorspronkelijke pagina:

LOAD-DATE: 4 March 2016

LANGUAGE: DUTCH; NEDERLANDS

GRAPHIC: Paul Brill is buitenland- commentator van de Volkskrant. Reageren?
p.brill@volkskrant.nl

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               19 of 54 DOCUMENTS



                                 de Volkskrant

                             5 maart 2016 zaterdag

[Sinds de aanslagen in Parijs klinkt de roep steeds...]*

BYLINE: PETER DE WAARD

SECTION: Economie; Blz. 26, 27

LENGTH: 2117 woorden


Sinds de aanslagen in Parijs klinkt de roep steeds luider om het 500-eurobiljet
af te schaffen. Het zijn immers vooral dergelijke grote coupures die terroristen
en criminelen gebruiken om hun activiteiten mee te financieren.


Een 33-jarige man uit Roosendaal werd onlangs veroordeeld nadat hij was betrapt
met 280 briefjes van 500 euro in zijn onderbroek: 140.000 euro. De man zei dat
hij er vastgoed in Servië mee wilde kopen, maar de rechter geloofde hem niet.

Vorige week deed de politie van Amsterdam een bizarre ontdekking toen een inval
werd gedaan in een pand waar drugs waren opgeslagen. Er lag ook voor twee ton
aan bankbiljetten, kennelijk de verdiensten van de handel in drugs. De stapel
'handelsgeld' werd bewaakt door twee heuse alligators. Eerder was de politie in
drugspanden al op een heuse python en een grote leguaan gestuit.



Het zijn niet alleen ordinaire criminelen die het geld gebruiken. In Turkije
werd in 2014 een koerierster van een groep jihadisten aangehouden die reisde met
veertig bankbiljetten van 500 euro in haar ondergoed.

In het gewone betalingsverkeer is contant geld al bijna uitgebannen, zeker bij
grote transacties, maar het criminele circuit drijft op cash. Met bankbiljetten
kunnen nu eenmaal drugstransacties of andere criminele activiteiten als
vrouwenhandel worden gepleegd zonder dat ze traceerbaar zijn. En het liefst
gebruiken criminelen geld in grote coupures, omdat die gemakkelijker te
verplaatsen en te verstoppen zijn. Een som van 1 miljoen euro weegt in biljetten
van 500 euro twee kilo, wat iemand gemakkelijk zelf mee kan dragen. Maar in
biljetten van 50 euro of nog minder, is er al gauw een speciale tas of een
voertuig voor nodig. In de drugshandel wordt volgens Europol voor biljetten van
500 euro zelfs meer betaald dan de eigenlijke waarde, zo begeerd zijn ze daar.
Bijna 90 procent van al die biljetten zwerft volgens schattingen in het
criminele circuit rond. Zeker is dat 60 procent van de gewone burgers er nog
nooit eentje heeft gezien. Ze zijn ook hoogst onpraktisch. Bijna elke winkel of
benzinestation heeft op het raam een sticker geplakt met een groot kruis door
het pimpelpaarse biljet. In het gewone betalingsverkeer zou niemand ze missen.

Opsporingsorganisaties als de FBI en Europol zouden de biljetten graag uit de
roulatie willen laten nemen. In het vorige maand verschenen Harvard-rapport
Making It Harder for the Bad Guys wordt er niet alleen voor gepleit het biljet
van 500 euro in de eurozone buiten gebruik te stellen, maar ook die van 200 en
100 euro. De schrijver van dit rapport, voormalig topbankier Peter Sands, noemt
'het betalen in grote coupures in deze tijd een anachronisme, gezien de vele
alternatieven om elektronisch te betalen'. 'Die biljetten spelen geen rol in de
legale economie.'

Sinds de introductie van de euro in 2002 is het aantal door eurolanden
uitgegeven biljetten van 500 euro verzesvoudigd, terwijl die van 10 en 20 euro
ongeveer stabiel zijn gebleven. Van de 1.000 miljard euro aan contant geld die
sinds 2002 is verspreid, bestaat nu 307 miljard (ruim 30 procent) uit biljetten
van 500 euro. Igor Angelini, het hoofd van Europols Financial Intelligence
Group, zei onlangs tegen EurActiv (het nieuwsagentschap van de EU): 'Waarom zijn
er zoveel biljetten van 500 euro in omloop als zeker de helft van de bevolking
er nooit een heeft gezien? Dit is abnormaal.' Hij is overtuigd van de vele
connecties tussen criminaliteit en cash geld. Angelini wees erop dat de meeste
500-eurobiljetten worden gedrukt in opdracht van de centrale bank van Luxemburg.
Die geeft jaarlijks twee keer zoveel bankpapier uit als het bbp, terwijl de
andere centrale banken niet eens tot eentiende van het bbp komen. Dat feit
alleen al maakt het hoogst verdacht. Luxemburg staat niet bekend als een
populaire plek om fancy fairs en kofferbakmarkten te houden, handelsplekken waar
nog wel contact geld omgaat. Wel is het een centrum voor vermogensbeheer en
witwastransacties.

Het afschaffen van cash in het gewone betalingscircuit ligt gevoelig. In deze
tijd van Big Data willen ook eerlijke, hardwerkende burgers nog iets van hun
privacy houden - vooral in geldzaken. Geen politicus durfde er tot voor kort
zijn vingers aan te branden. Tot nu toe volstond de Europese Unie met een
richtlijn om cashbetalingen aan banden te leggen. Maar daaraan geeft elk land
zijn eigen interpretatie. In Luxemburg is er geen limiet. In Nederland moet er
een belletje gaan rinkelen bij betalingen boven de 15 duizend euro; daarvoor
geldt een meldingsplicht. Mario Draghi, de baas van de Europese Centrale Bank,
zei in 2012 nog dat de '500-eurobiljetten onmisbaar zijn, omdat ze voor burgers
een belangrijk middel zijn om spaargeld te kunnen opslaan'. 'De uitgifte van
bankbiljetten wordt bepaald door de marktvraag, zowel in denominatie als in
kwantiteit. Daarom voelt de ECB er niets voor daarin verandering te brengen.'

Maar de terreuraanslagen in Parijs van november vorig jaar hebben bespreekbaar
gemaakt wat tot dan toe altijd onbespreekbaar was. Inmiddels is de ECB overstag.
Medebestuurslid bij de ECB Benoît Coeuré verklaarde vorige maand dat 'de ECB het
lot van het bankbiljet heroverweegt omdat de zorgen over witwasoperaties en
criminaliteit toenemen, en misbruik van die biljetten daarbij vragen oproept.'

Op 1 februari bleek ook Draghi van gedachten te zijn veranderd. 'Wij zijn
vastbesloten seigniorage (het recht om bankbiljetten te drukken, red.) niet te
gebruiken om criminelen te faciliteren', zei hij in het Europees Parlement.
Jeroen Dijsselbloem, de voorzitter van de Eurogroep, viel hem bij: 'Er zijn
risico's dat bankbiljetten met een hoge waarde worden gebruikt om terreur te
financieren.'

Terreur speelt een rol, maar er is nog een aspect dat de discussie heeft
versneld: de dreiging van negatieve rentes voor spaarders. De ECB is bang dat
mensen hun vermogen thuis gaan oppotten in cash als ze in de toekomst geld
moeten betalen om het op een bank te laten staan. Dat kan ertoe leiden dat
monetair beleid niet meer werkt (gesteld dat het nu al zou werken). De ECB kan
mensen dan niet meer stimuleren om geld uit te geven door de rentes nog verder
te verlagen.

De bedoeling is dat de ECB voor 1 mei een besluit neemt. Maar het staat nog lang
niet vast dat de eurozonelanden akkoord zullen gaan. Vooral de Duitsers hebben
twijfels. Duitsland wil wel instemmen, maar eist dat ook andere landen iets
doen. Sands riep in het Harvard-rapport de VS op de biljetten van 50 en 100
dollar op te geven, en Groot-Brittannië de briefjes van 50 pond. Grote
dwarsligger zijn de Zwitsers, die er niet over peinzen het biljet van 1.000
Zwitserse frank te schrappen.

Volgens valuta-strateeg Athanasios Vamvakidis van Bank of America Merrill Lynch
zal het afschaffen van een bankbiljet dat 30 procent van alle euro's in omloop
uitmaakt, nadelig voor deze munt uitpakken. Als het 500-eurobiljet ongeldig
wordt, zal de euro terrein verliezen aan de dollar en de Zwitserse frank. 'De
dollar is de meest liquide valuta in de wereld. En als de hoge eurocoupures
wegvallen, zal de dollar vaker worden gebruikt om geld op te potten. Ook de
Zwitserse frank kan daarvan profiteren.'


Europa

Frankrijk en Italië zijn het strengst

Frankrijk en Italië hebben op dit moment de striktste regels voor betalingen met
contant geld. Alle betalingen boven de 1.000 euro in cash zijn in principe
verboden - in Frankrijk sinds september, in Italië al langer. Als iemand in
Frankrijk binnen een maand 10 duizend euro aan cash opneemt bij een bank, moet
dat worden gemeld aan Tracin, het Franse anti-fraude- en anti-witwasagentschap.
Ook Portugal, Griekenland en Spanje hebben limieten. België kende een limiet van
3.000 euro, maar die is als gevolg van de lobby van de auto-industrie verhoogd
tot 7.500 euro. Bizar is dat vaak voor buitenlandse toeristen veel hogere
limieten gelden - iedereen wil graag de toeristendeviezen - terwijl juist die op
reis via aankopen (sieraden, edelmetalen) geld witwassen.

Zwitserland

Oproep voor biljet van '4.600 euro'

Twee nationalistische parlementariërs van het kanton Zug (berucht als
vestigingsplaats van vele financiële instellingen die geen fiscale pottenkijkers
wensen) willen dat Zwitserland een nieuw bankbiljet van 5.000 Zwitserse frank
(4.600 euro) zal uitgeven. Hiermee moet 'de vrijheid en privacy van de burgers
worden gegarandeerd'. Zwitserland kent al een biljet van 1.000 Zwitserse frank -
het waardevolste van Europa en na het biljet van 10.000 Singaporese dollar
(6.474 euro) ook het meest waardevolle ter wereld. Philip Brunner en Manuel
Brandberg nemen hiermee stelling tegen de tendens om afscheid te nemen van
contant geld. Als het betalingsverkeer vooral digitaal wordt, geeft dat
overheden 'volledig toezicht op individuen' en 'worden de individuele vrijheden
beknot', vinden Brandberg en Brunner. De Zwitserse centrale bank zegt niets voor
het plan te voelen. Maar die wil, ondanks internationale druk, ook niet het
biljet van 1.000 frank afschaffen.

Verenigde Staten

De drugsbaron betaalt in dollars

Larry Summers, voormalig minister van Financiën van de Verenigde Staten, riep
eind februari in zijn column in The Washington Post de politiek op 'de jacht op
het grote geld te openen'. Hij wil dat het biljet van zowel 50 dollar als dat
van 100 dollar - de hoogste coupure in de VS - uit de roulatie wordt genomen.
'Een moratorium op het drukken van biljetten met een hoge denominatie maakt de
wereld beter', aldus Summers. In totaal is voor 1 biljoen dollar aan
100-dollarbiljetten in omloop, tweederde daarvan rouleert buiten de VS - voor
een groot deel onder drugsbaronnen in Mexico en Colombia en terroristische
organisaties in het Midden-Oosten. Overigens heeft de VS in het verleden ook
bankbiljetten van 500, 1.000 en zelfs 10.000 dollar gehad. Summers hoopt dat in
de G20 later dit jaar afspraken kunnen worden gemaakt over nog kleinere
coupures, waarbij de eurozone ook de biljetten van 500, 200 en 100 euro als
wettig betaalmiddel zou moeten afschaffen.


Japan

In huis liggen stapels yens

Net als in Zwitserland is er in Japan van nationalistische kant een lobby
geweest die aandrong op de introductie door de centrale bank van een biljet van
50 duizend yen. Nu is de grootste coupure nog 10.000 yen (81 euro). Maar het
land verkeert al jaren in een deflatiespiraal. Op een tegoed van omgerekend 100
duizend euro wordt nu 1 euro rente per jaar betaald. Wie in het weekeinde geld
uit de muur wil trekken, is even-eens 1 euro aan kosten kwijt. Japanners potten
massaal geld thuis op. Daarbij zijn biljetten met een hoge waarde praktischer.
Gelukkig is de criminaliteit in Japan laag. De afgelopen maanden is er een
explosieve vraag ontstaan naar kluisjes om bankbiljetten in op te slaan. Sommige
warenhuizen moeten zelfs nee verkopen.

Zweden

Slechts 11 procent wordt cash betaald

Gemiddeld wordt in de Europese Unie 42 procent van de aankooptransacties nog in
contanten afgerekend. In Scandinavië is dat al veel minder. In Zweden vindt
slechts 11 procent van alle betalingen buiten de deur in briefjes en munten
plaats. Het KTH (het koninklijk instituut voor technologie) in Stockholm rekende
onlangs voor dat het uitstaande bedrag aan contanten nu nog 80 miljard kroon
(8,4 miljard euro) is, tegen 106 miljard kroon (11 miljard euro) zes jaar
geleden. En daarvan is slechts de helft echt in omloop in het betalingsverkeer.
Ruim 40 procent van de Zweden heeft een betaalapp met de naam Swish. Zweden wil
in 2025 het eerste land worden dat cash helemaal heeft uitgebannen. Volgens
Zweden heeft de vermindering van contanten al tot een fikse daling van de
criminaliteit geleid, zoals overvallen op banken, pompstations en winkels. Ook
Finland wil op termijn contant geld afschaffen.


Groot-Brittannië

50-pondbiljet is voor de timmerman

In Engeland is het bankbiljet van 50 pond sterling (de Schotten, die hun eigen
pondbiljetten hebben, kennen er ook een van 100 pond) de grootste coupure. Maar
zelfs dit biljet valt vrijwel niet in te wisselen. 'Het is hoogst onpraktisch om
er aan een kassa mee te betalen. Meestal is de caissière zo lang aan het
controleren of het biljet niet vals is dat je vijf minuten langer bezig bent met
afrekenen', schreef een columnist. Volgens Peter Sands, de voormalige baas van
Standard Chartered Bank in Londen, gebruiken Britten het biljet van 50 pond
alleen om de loodgieter of de timmerman te betalen. 'Het enige doel is
belastingontduiking, want contante betaling maakt het gemakkelijker geen btw af
te dragen en ingehuurde mensen zwart te betalen', aldus Sands.



307 miljard aan 500-eurobiljetten is er in omloop, terwijl er bijna geen
winkelier is die ze accepteert.

307

* Vervangende titel / Replacement title




Bekijk de oorspronkelijke pagina: ,

LOAD-DATE: 4 March 2016

LANGUAGE: DUTCH; NEDERLANDS

GRAPHIC: Rechtenvrij
Rechtenvrij
Rechtenvrij
Rechtenvrij
De politie van Wenen hangt het geld te drogen dat ze uit de Donau heeft
opgevist; in totaal ging het om 100 duizend euro.
AFP
Douanehond Aki, die wordt ingezet op de luchthaven van Frankfurt, is getraind in
het opsporen van geld.
EPA
Rechtenvrij
Rechtenvrij
Rechtenvrij

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               20 of 54 DOCUMENTS



                                 de Volkskrant

                             5 maart 2016 zaterdag

Een nieuwe Wim, een nieuwe koers?

BYLINE: DOOR MICHIEL KRUIJT EN RUTGER PONTZEN

SECTION: Kunst; Blz. 23

LENGTH: 908 woorden


De zoektocht naar een nieuwe directeur is voor het Rijksmuseum ook een kans de
bakens te verzetten. Door op de populistische lijn, of meer inhoudelijk?
Uitbreiden, of werk afstoten?

Wim is weg, wat nu? Hoewel de dinsdag aangekondigde troonsafstand van
Rijksmuseum-directeur Pijbes alom werd betreurd, biedt zijn vertrek ook kansen
om nieuwe lijnen uit te zetten. Het is aan de Raad van Toezicht, voorgezeten
door voormalig CDA-politicus en NAVO-baas Jaap de Hoop Scheffer, een opvolger te
benoemen. Wat zijn de thema's die in de sollicitatiegesprekken over tafel kunnen
rollen?

Drukte

Amsterdam wordt overspoeld door toeristen en het worden er de komende jaren naar
verwachting alleen maar meer. Die stiefelen allemaal door de Eregalerij.
Prachtig, maar klagende bezoekers die door de drukte niets kunnen zien, zijn
slecht voor het imago. Wim Pijbes zei vorig jaar, bij de publieksgekte rond de
tentoonstelling Late Rembrandt, dat 'iedereen dan maar zijn eigen Rembrandt
moest schilderen'. Dat was dedain van een museumdirecteur die niet om aandacht
verlegen zit. Natuurlijk moet het museum populair blijven. Bezoekers ontmoedigen
is geen optie; kanaliseren wel. Moet het Rijksmuseum net als grote Franse musea
(Louvre, Centre Pompidou) een dependance openen? Moet de Eregalerij worden
ontlast door een spreiding van het topwerk? Bij de afdeling 20ste eeuw op de
bovenverdieping zie je nooit iemand. Misschien toch afstoten en de ruimte
hergebruiken?

Imago

Het succes lijkt het Rijks een beetje naar het hoofd te zijn gestegen.
Begrijpelijk, als je in krap drie jaar zeven miljoen bezoekers naar binnen
loodst. Maar ronkende oneliners ter verkoop van op papier al populaire
exposities kennen zo hun grenzen. Once in a lifetime en once in eternity waren
de kreten waarmee Taco Dibbits, directeur collecties en mogelijke kandidaat voor
het directeurschap, de Late Rembrandt-expo aanprees. Een beetje meer tongue in
cheek, ietsje meer concentratie op de inhoud, een petit peu minder
superlatieven, het schaadt niet.

Is het na de marketeer Pijbes tijd voor een directeur met een wat meer
kunsthistorisch profiel? Die het Rijksmuseum in iets minder populistisch
vaarwater brengt? Het museum heeft een naam hoog te houden dankzij de
kunstschatten uit de Gouden Eeuw. In vergelijking daarmee was de expositie met
Nijntje-tekeningen niet bepaald het toppunt van goede smaak, al komen er
misschien veel Aziaten op af. Wanneer zien we de prachtige verzameling
tekeningen, prenten en foto's die het museum rijk is?

Competitie

Toeristen boeken hun reis godzijdank ook met een museumbezoek in het
achterhoofd. Het Rijksmuseum moet zich onderscheiden van de andere musea uit de
Champions League, zoals het New Yorkse Metropolitan Museum, de Londense National
Gallery en het Parijse Louvre. Maar hoe doe je dat? Met kaskrakers? Nog meer
Rembrandt? Het museum zou last kunnen krijgen van de wet van de remmende
voorsprong: het heeft een veelgeprezen 'gemengde opstelling' van kunst, design
en historische artefacten. Het biedt tentoonstellingen van eigentijdse
schilderijen tussen de meesters van weleer.

Maar hoe lang is het nog onderscheidend? Ook de National Gallery liet video's
van Bill Viola tussen laatmiddeleeuwse kunst zien, en eigentijdse kunst naast
Holbein. Onlangs bepleitte de nieuwe directeur, Gabriele Finaldi, de inrichting
van een 20ste-eeuwse afdeling in zijn 'Gallery' - vergelijkbaar met de opzet van
het Rijks. Ergo: eigenzinnigheid en onderscheidende gekte is meer noodzaak dan
luxe. Vergeet ook niet dat de Nederlanders tot een hernieuwde kennismaking
moeten worden verleid. Hun aandeel in het totaalbezoek daalt sinds de heropening
gestaag. 2013: 60 procent, 2014: 55 procent, 2015: 53 procent.

Geld

Misschien wel de zorgelijkste kwestie. Er is geld zat in Nederland, maar hoe
krijg je het los? Uit de Haagse broekzakken is geen cent extra te verwachten. Na
het douceurtje van 80 miljoen voor een van de twee Rembrandt-portretten is de
overheidskas leeg. Maar de prijzen voor kunst, ook oude kunst, blijven stijgen.
Astronomisch. De aankoop van de Japanse lakkist (2013, 7,3 miljoen euro) kon nog
goed; de aanschaf van het beeld Bacchant (2015, 22,5 miljoen) begon te wringen.
Slimmer aankopen lijkt de oplossing, toeslaan voordat een kunstwerk op de
veiling komt.

Wat ook kan: actief kapitaal ophalen bij de gewone burger. Het Rijksmuseum is
toch de 'nationale schatkamer'? Dus van iedereen. Een kleine bijdrage geeft al
gauw het gevoel lid te zijn van de grote Rijksmuseumclub. Met de superrijken was
Pijbes al aan de slag gegaan. Belastingaftrekmogelijkheden bij het schenken van
kunstwerken en geld doen wonderen. Nieuwe, ongewone fiscale regelingen hebben de
toekomst. Als Den Haag iets kan bijdragen, dan toch zeker dit: meer eigentijdse
wetgeving die het vergemakkelijkt dat de cashflow richting musea op gang komt.

Directeuren van het Rijksmuseum

In 1800 opende de 'Nationale Kunst-Galerij' in Den Haag haar deuren, de
voorloper van wat nu het Rijksmuseum heet. Acht jaar later verhuisde de
collectie naar Amsterdam, eerst naar het Paleis op de Dam, later naar het
Trippenhuis. Velen meenden dat Nederland een echt nationaal museumgebouw moest
hebben naar Frans voorbeeld. Architect Pierre Cuypers kreeg de opdracht dat te
ontwerpen. Op 13 juli 1885 werd het gebouw geopend waarin het Rijksmuseum nog
steeds is gevestigd. Dit zijn de directeuren die er sindsdien de scepter hebben
gezwaaid.




Bekijk de oorspronkelijke pagina: ,

LOAD-DATE: 4 March 2016

LANGUAGE: DUTCH; NEDERLANDS

GRAPHIC: Frederik Obreen (1883-1896)
Foto Rijksmuseum
David Röell (1946-1959)
Foto Nationaal Archief
Barthold van Riemsdijk (1897-1922)
Rechtenvrij / Credit: Rijksmuseum
Arthur van Schendel (1959-1975)
Foto Rijksmuseum
Wim Pijbes (2008-2016)
Foto ANP
Max Ditmar Henkel (1941-1944, waarnemend directeur)
Foto Rijksmuseum
Frederik Schmidt-Degener (1922-1941)
Foto Rijksmuseum
Catharinus Lindeman (1944-1946, waarnemend directeur)
Rijksmuseum
Henk van Os (1989-1996)
Foto Martijn Hol
Ronald de Leeuw (1996-2008)
Foto Joost van den Broek
Simon Levie (1975-1989)
Foto ANP

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               21 of 54 DOCUMENTS



                                 de Volkskrant

                              4 maart 2016 vrijdag

'Coalitie? Niemand weet hoe dat moet'

BYLINE: STEVEN ADOLF

SECTION: Ten Eerste; Blz. 13

LENGTH: 776 woorden


Interview Fernando Garea

Voor het eerst sinds de invoering van de democratie in Spanje is een coalitie
onvermijdelijk. Maar het is onwaarschijnlijk dat het parlement vandaag instemt
met een akkoord.

De debatten over de vorming van een Spaanse regering lopen vast in ongekend
bijtende verwijten. De conservatieve leider Mariano Rajoy sprak woensdag met
bittere ironie over de voorstellen van de socialistische formateur Pedro
Sánchez, terwijl Pablo Iglesias van de linkse straatprotestpartij Podemos met
gebalde vuist de socialisten herinnerde aan hun 'verraad' aan de gewone man.

Het is onwaarschijnlijk dat het parlement vrijdag alsnog instemt met een
coalitie. Fernando Garea (1962) is politiek commentator van het dagblad El País.
In de catacomben van het parlementsgebouw kan hij zijn verbijstering nauwelijks
de baas. 'Dit heb ik nog nooit meegemaakt. Nog nooit.'

Het lijkt meer een verkiezings-campagne dan een debat over een
regeringscoalitie. Wat bezielt ze?

'Het fundamentele probleem is dat in de bijna veertig jaar dat we in Spanje een
democratie hebben, er nog nooit een coalitieregering is gevormd. We hebben geen
flauw idee hoe dat moet. Iedere achterban is reuze tevreden met het optreden van
de eigen partij in het debat. Maar met het zoeken naar steun voor een
regeringsakkoord heeft het niks te maken.

'Het komt deels door de Grondwet. Om een lange regeringsloze periode zoals in
België uit te sluiten, worden maximaal twee maanden na de eerste stemming over
een regering automatisch nieuwe verkiezingen uitgeschreven. Dat creëert een
perverse situatie: tijdens de onderhandelingen is iedereen bang te veel toe te
geven, want dat zou bij een mislukking en nieuwe verkiezingen tot problemen
kunnen leiden. Het is een vicieuze cirkel: er komt geen akkoord uit angst voor
een mislukt akkoord.'

Conservatievenleider Rajoy noemde het debat een grote grap en het voorstel van
Sánchez bluf. Waar is hij mee bezig?

'Rajoy nam het debat niet serieus. Sinds Sánchez hem in de campagne een
onfatsoenlijk politicus had genoemd wegens de corruptie in zijn Partido Popular,
zijn de persoonlijke verhoudingen slecht. Na de uitslag wilde Sánchez geen pact
met hem sluiten en toen besloot Rajoy niets meer te doen.

'Toen de koning hem vroeg als formateur sloeg hij het af. Maar Rajoy maakte ook
geen plaats voor een andere leider van zijn partij. Dat is een debacle. Zijn
partij en zijn persoon zijn als politiek vergif: geen enkele partij wil met de
corruptiekwesties in aanraking komen. Maar Rajoy weigert op te stappen wegens
corruptie.'

Podemosleider Iglesias zei met zoveel woorden dat de socialistische oud-premier
González bloed aan zijn handen had wegens de 'staatsterreur' tegen de
afscheidingsbeweging ETA. Waarom?

'Iglesias wil zich graag onderscheiden. Vandaar dat hij nu komt met verwijten
over de vuile oorlog tegen de ETA. Toen dat speelde was Sánchez 10 jaar oud en
hij zelf 4! Podemos en de socialisten betwisten het leiderschap van links
Spanje. Die strijd begon al in de jaren dertig van de vorige eeuw tussen
socialisten en communisten.'

Sánchez lijkt nu de mogelijkheid van een coalitie met Ciudadanos te verliezen,
maar versterkt hij wel zijn positie?

'Ik denk het wel. Na het verlies bij de verkiezingen stond hij zwak in zijn
eigen partij. Hij heeft moed getoond door de uitdaging van de formatie aan te
gaan en het akkoord met Ciudadanos te sluiten. Daarmee heeft hij zijn positie
versterkt.'

Wat gaat er volgende week gebeuren?

'Nieuwe verkiezingen zullen de verhoudingen ook niet fundamenteel veranderen. In
het linkse en het rechtse kamp zijn er wellicht verschuivingen tussen de
partijen, maar niet tussen de blokken. Het zou betekenen dat we zeker tot eind
september geen regering hebben; een verschrikkelijke toestand. Brussel wil extra
bezuinigingen. Er moeten economische besluiten worden genomen. Er komen
problemen met de Catalaanse afscheidingsplannen.'

Toch lijkt het politieke toneel in Spanje onomkeerbaar veranderd. De
overheersing van twee partijen is doorbroken en in het parlement overheersen
niet langer heren in pakken, maar verschijnen parlementariërs met rastahaar.

'Iemand heeft ooit gezegd: een crisis breekt aan wanneer het nieuwe nog niet is
aangekomen en het oude nog niet vertrokken. Conservatief Spanje is nog het
grootst, links heeft wel al de kracht om voorwaarden te stellen, maar niet om ze
op te leggen. Dat veroorzaakt de botsing op dit moment. Gelukkig, want met de
absolute meerderheid van de conservatieven zaten we zonder een echt debat.'

Hoe staat Spanje er over een jaar voor?

'Geen flauw idee. Ik durf niet eens te voorspellen waar we over een maand
zitten.'




Bekijk de oorspronkelijke pagina:

LOAD-DATE: 3 March 2016

LANGUAGE: DUTCH; NEDERLANDS

GRAPHIC: Nieuwe mores in het Spaanse parlement. Podemos-leider Pablo Iglesias
(rechts) zoent zijn geestverwant Xavier Domenech van de Catalaanse
gelegenheidscoalitie En Comú Podem.
Foto EPA
Fernando Garea, politiek commentator van dagblad El País.

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               22 of 54 DOCUMENTS



                                 de Volkskrant

                            29 februari 2016 maandag

Tien keer liever Louis dan Bram

BYLINE: VAN ONZE VERSLAGGEVER JOOST DE VRIES

SECTION: Ten Eerste; Blz. 10, 11

LENGTH: 520 woorden


'Ik heb tien keer liever Louis Bontes dan Bram Moszkowicz', poneert Kevin uit
Spijkenisse zaterdag in de vragenronde op het eerste congres van VoorNederland
(VNL). Hij krijgt een gul applaus van de tweehonderd aanwezige leden. In het
Atlantic Hotel in Kijkduin keert Bontes als een held terug bij VNL. Moszkowicz
wordt niet gemist.



De koppige Rotterdammer Bontes legde in april vorig jaar het voorzitterschap
neer toen Joram van Klaveren en Johan Driessen (net als hij ex-PVV) de voormalig
strafpleiter uit Amsterdam lanceerden als het gezicht van de partij. Bontes had
te lang als politieagent op boeven gejaagd om achter een gevallen
glamouradvocaat aan te lopen. 'Wij gaan in de Kamer hard in tegen die
motorclubs, híj doet er zaken mee!', zei hij onlangs in het AD.

Echt weg ging Bontes niet. Hij bleef in de Kamer de eerste man van de Groep
Bontes/Van Klaveren. Ook zijn werkkamer bleef hij delen met Van Klaveren. Enige
rancune tussen de twee was nooit te bespeuren. Alleen als Moszkowicz zich
vertoonde in het Kamergebouw bleef Bontes uit de buurt.

Van Klaveren, Driessen en de nieuwe voorzitter Laurence Stassen (voormalig
Limburgs PVV-statenlid) kwamen half januari op hun keuze terug. Moszkowicz was
meer bezig met zichzelf dan met de partij: hij kon vertrekken. Ik had zelf al
bedankt, reageerde hij. De deur stond weer open voor Bontes.

Voor de volle zaal in Kijkduin viert hij zijn terugkeer. Hij was het die twee
jaar geleden met Van Klaveren en Driessen de partij oprichtte, houdt hij het
publiek fijntjes voor. 'De enige echt rechtse partij van Nederland.' Vergeet de
VVD. 'De kans is groter dat Feyenoord kampioen wordt dan dat je een verhaal van
Rutte hoort waarin hij geen leugens vertelt.'

Vergeet ook de PVV, een partij die veel schreeuwt, maar weinig presteert.
'Wilders wil en zal nooit regeren. Een stem op de PVV is een weggegooide stem.'
De klappende leden vergeven Bontes zijn voormalig lidmaatschap. Dan klinkt de
politieman door: 'Het MH17-dossier, de Teevendeal, de Teeventap, het
Demminkdossier, elke deksel van iedere doofpot moet worden gelicht.' Zo mag de
zaal het graag horen.

VNL wist 1.200 leden te werven, genoeg om partijsubsidie te krijgen. In Kijkduin
blijkt dat die achterban voornamelijk bestaat uit blanke oudere mannen. Het zijn
mensen voor wie politici het label 'hardwerkende Nederlander' hebben bedacht:
juristen, economen, ondernemers, een gepensioneerde politieagent, een enkele
student bedrijfskunde. Mensen die vielen voor Pim Fortuyn en nog altijd hopen op
een waardige opvolger.

Als het kabinet niet voortijdig valt, zijn op 17 maart volgend jaar
Kamerverkiezingen. Dan moet blijken of de ex-PVV'ers op eigen kracht zetels
kunnen winnen. Voorzitter Stassen is ervan overtuigd. Uit onderzoek blijkt dat 8
procent van het electoraat een stem op ons overweegt, zegt ze. 'Dat zijn twaalf
zetels!' Het is nog niet terug te zien in de peilingen. Maar de leden kunnen
daarbij helpen, zegt ze: 'Meld je aan voor de opiniepanels zodat ons enorme
potentieel ook zichtbaar wordt.'

Bontes viert in Kijkduin zijn terugkeer bij VoorNederland




Bekijk de oorspronkelijke pagina: ,

LOAD-DATE: 28 February 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               23 of 54 DOCUMENTS



                                 de Volkskrant

                           27 februari 2016 zaterdag

Dolende Berlijner

BYLINE: JAN LUIJTEN

SECTION: Sir Edmund; Blz. 32

LENGTH: 358 woorden


Recensie


FICTIE

Martin Kessel: Heer Brechers fiasco

***
Uit het Duits vertaald door Gerrit Bussink.
Lebowski Publishers; 455 pagina's; EUR 22,50.

In de roerige jaren tussen de twee wereldoorlogen ontfermde de Duitse literatuur
zich over het lot van de gewone man in de grote stad. In 1929 verscheen Alfred
Döblins beroemde roman Berlijn Alexanderplatz over de proletariër Franz
Biberkopf, en in 1932 het niet minder bekende Wat nu, kleine man van Hans
Fallada. In december van dat jaar kwam de eerste roman van Martin Kessel uit,
Herrn Brechers Fiasko, over het dagelijks leven in een Berlijns kantoor. Ruim
een maand na het verschijnen kwam Hitler aan de macht en verdween het werk uit
het zicht om pas jaren na de oorlog weer te worden uitgegeven.



De roman speelt zich af in de jaren twintig, begin jaren dertig. Berlijn is een
bruisende stad, maar naarmate de roman vordert, wordt een naderend onheil
voelbaar. In het gebouw van een onbestemd mediabedrijf is hiervan aanvankelijk
niets te merken. Op de bovenste verdieping huist de afdeling propaganda, een
zeer gemengd gezelschap. De dames en heren hebben als 'absurd amusement' een
eigen taaltje ontwikkeld, de u-u-taal. Hun directeur noemen ze Ua-Ua. Ook neemt
Kessel de lezer mee naar diverse wijken.

Hoofdpersoon Brecher filosofeert over van alles en nog wat, ook over Duitsland,
waar 'zelfvernietiging en zelfbezinning nauw met elkaar zijn verwant'. Hij
vraagt zich af wat er met het land gaat gebeuren. 'Is het niet alsof je opnieuw
in handen bent gevallen van louter sadisten, die van plan zijn je uit te buiten
door te roepen: ik hou van je?'

Brechers fiasco is niet alleen dat hij zijn werk verliest en verarmd en hongerig
door Berlijn doolt, maar ook dat zijn radicale ideeën over rechtvaardigheid
bakzeil halen, dat hij moet inzien te vechten voor een verloren zaak.

Heer Brechers fiasco verlangt geduld en doorzettingsvermogen. Het verhaal bevat
naast geslaagde passages oeverloze gesprekken over bijna niets en
gedachtengangen die soms moeilijk te doorgronden zijn. Maar ook heeft de roman,
die komische en tragische trekken vertoont, iets profetisch.




Bekijk de oorspronkelijke pagina:

LOAD-DATE: 26 February 2016

LANGUAGE: DUTCH; NEDERLANDS

GRAPHIC: Martin Kessel: Heer Brechers fiasco

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               24 of 54 DOCUMENTS



                                 de Volkskrant

                           27 februari 2016 zaterdag

Waar is Jan Normaal gebleven?

BYLINE: MARTIN SOMMER

SECTION: Opinie en Debat; Blz. 17

LENGTH: 975 woorden


Vrij zicht Martin Sommer


De grote middengroep is finaal gespleten, in hoger en lager opgeleiden.

Ook hij ontregelt de boel...

Zo ziet Jan Normaal eruit...

Over hem wordt niet geschreven...

In de serie waarom wordt er nooit geschreven over... deze week Geert Wilders.
Het kan verkeren. Ik herinner me 2008, het moet in de tijd zijn geweest dat
Wilders de film Fitna uitbracht. Te veel aandacht in de krant voor Wilders, was
toen de klacht. Nu is er weer te weinig aandacht. Toentertijd moest Wilders
worden genegeerd. Dan zou het wel over gaan, was de veronderstelling. Nu is het
idee dat als we maar veel schrijven over brievenbuspissers, voorlichters met
cokeproblemen, gedonder in de fractie en partijen-met-één-lid, dat de
PVV-kiezers dan hun fout wel inzien.



Ik moet de Wildershaters teleurstellen. Het echte wonder is dat Wilders, ook na
tien jaar incidenten en een mislukt gedoogexperiment, kennelijk nog steeds
beschikt over zoveel politiek vernuft dat hij drommen aan zich weet te binden.
Het gaat dus niet over. Als Wilders weg was, kwam er een nieuwe.

Hij is zelf misschien niet zo interessant, maar hij is wel een symptoom. Voor
wie dat niet gelooft, is er nu Trump, of was er al Marine Le Pen, of de Ware
Finnen enz. Eerlijk gezegd vind ik de toestand in Duitsland, waar ze géén
Wilders hebben om woorden te geven aan boosheid over immigratie, zorgelijker dan
hier. Dus we kunnen ons maar beter verdiepen in wat zijn aanhang beweegt.

Disruptieve politiek, noemde bestuurskundige Jouke de Vries het twee weken
geleden. Politici als Wilders of Trump ontregelen de boel. De oude
middenpartijen zijn nu al ruim tien jaar in de war. Het werkt niet meer zoals
het voorheen werkte. Daarover stond onlangs een stuk in de Financial Times, van
de econome Diane Coyle. Vroeger richtten de middenpartijen zich op de zogeheten
mediane kiezer. Hij valt niet helemaal samen met de modale kiezer; die
vertegenwoordigt de grootste groep. De mediaan heeft aan zijn linkerkant precies
evenveel mensen als aan zijn rechterkant. De mediaan is een normaalverdeling;
niet Jan Modaal maar Jan Normaal dus.

In het midden zaten de meeste kiezers; daar trokken de partijen dus naartoe
aangezien ze hun radicalere achterban toch wel binnenboord hielden. Dit leidde
tot de traditionele coalitiepolitiek, bij uitstek in Nederland met zijn
verzuilde geschiedenis. Het huidige kabinet is typerend voor dat beginsel: je
stemt op Rutte en je krijgt er Samsom bij. Het heeft goed gewerkt maar dat doet
het niet meer, gezien de noodtoestand in de PvdA en de populariteit van Wilders.
De mediaan is gebaseerd op een inkomensgroep. De leden van die groep vonden
natuurlijk niet allemaal hetzelfde, maar het was mogelijk sociaal-economische
compromissen te sluiten. Het ziet ernaar uit dat die grote middengroep finaal is
gespleten. Jan Normaal vertegenwoordigt geen groep meer die er onderling wel
uitkomt. Daarom weten de middenpartijen niet meer waar ze hun netten moeten
uitgooien.

Ik vroeg Maurice de Hond of hij hier eens naar wilde kijken en hij mailde me dat
Jan Normaal is gescheurd langs de lijn tussen hoger en lager opgeleiden. Ze
verdienen dus ongeveer hetzelfde, maar hoogopgeleid kiest voor 15 procent PVV,
terwijl dat bij lager opgeleid 35 procent is. Bij de laatste groep staat de SP
op de tweede plaats, maar die partij komt niet verder dan 12 procent. De Partij
van de Arbeid vist overigens bij beide groepen achter het net met 5 procent.

Waar is Jan Normaal gebleven, de middengroep die er wel uitkomt? Bestuurskundige
Jouke de Vries schreef dat de PVV-aanhangers emotioneler kiezen. Dat lijkt mij
nogal neerbuigend; ouderwets gezegd zouden lager opgeleiden last hebben van vals
bewustzijn. Ik denk dat zij hun belang best zien, maar dat dat door een flink
deel van de hoger opgeleiden wordt betwist; onderwerpen als Europa of
mensenrechten stonden in elk geval tot een paar jaar terug nauwelijks ter
discussie. Ze werden high politics genoemd waar het volk zich niet mee moest
bemoeien. De eerste kritiek kwam van Pim Fortuyn, die in zijn boekje Aan het
volk van Nederland in 1992 (!) het verlies van soevereiniteit aan Europa aan de
orde stelde.

Lager opgeleiden hangen aan de nationale staat op een manier die de elite een
gruwel is. Maar traditie is niet per definitie reactionair. Juist de nationale
staat bood veiligheid, sociale bescherming en zelfbestuur. Nu is er Europa, met
vrij verkeer en mensenrechten. Intussen wordt in brede kring erkend dat de open
markt leidde tot veel meer harmonisatie en centralisatie dan ooit gedacht.

En dat dat vrije verkeer en die mensenrechten vooral voor de lager opgeleiden
minder mooi uitpakken; zij zijn de zzp'ers zonder contracten, zij moeten met
outsiders concurreren om huisvesting, schaarse banen aan de onderkant en het
vangnet van het sociale stelsel. De vluchtelingencrisis heeft deze tweedeling
verder verscherpt. Hoogopgeleiden bekommeren zich om de mensenrechten.
Laagopgeleiden zien op televisie hoe Europa de meest elementaire taak van de
overheid, het bewaken van de grenzen, heeft verwaarloosd. Henk en Ingrid,
steunpilaren van de samenleving, voelen zich in de steek gelaten, zei Wilders al
in 2010.

Ik ken mensen die zeggen dat zij van plan zijn op Wilders te stemmen. Maar zij
geloven niet dat hij in staat is een fatsoenlijke regering te vormen. En eerlijk
gezegd ben ik ervan overtuigd dat Wilders dat zelf ook dondersgoed weet. Hun
stem is bedoeld als waarschuwing aan de gevestigde orde. Luister naar ons!

Een waarschuwing die een hoge prijs kan hebben, mocht hij met al die strapatsen
en totaal gebrek aan kader alsnog aan de macht komen. Dat moeten we dus niet
hebben. Ik denk dat de zogenaamde harde journalistieke aanpak daarbij minder
helpt dan wat meer inlevingsvermogen in de sores van de Wilderskiezer.

Verdiep je wat meer in wat de Wilderskiezer beweegt




Bekijk de oorspronkelijke pagina:

LOAD-DATE: 26 February 2016

LANGUAGE: DUTCH; NEDERLANDS

GRAPHIC: ANP
AFP
Rechtenvrij
Martin Sommer is politiek commentator van de Volkskrant.

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               25 of 54 DOCUMENTS



                                 de Volkskrant

                            22 februari 2016 maandag

De lachende rechter

BYLINE: DOOR GIDI HEESAKKERS

SECTION: V Opening; Blz. 4, 5

LENGTH: 1669 woorden


Interview Rijdende rechter John Reid

Omdat iedereen vervangbaar is, heeft Nederland een nieuwe Rijdende Rechter,
vanaf morgen te zien. Met een opvallende achtergrond. John Reid stelt zich voor.

'Weet je wel hoe raar dit is?', zegt John Reid op geamuseerd-parmantige toon als
het gesprek komt op zijn status als bijna-Bekende Nederlander. 'Jij praat met
iemand die komende week waarschijnlijk voor het laatst naar de sauna gaat, omdat
hij weet dat hij beroemd gaat worden.'

Reid (48) is een drukbezet man. Vanaf deze week komt hij elke dinsdag op tv, als
opvolger van mr. Frank Visser in het tv-programma De Rijdende Rechter, goed voor
gemiddeld anderhalf miljoen kijkers. Maar Reid is ook vijf dagen per week
kantonrechter bij de rechtbank in Alkmaar. En een van de drie bedenkers van de
strip Fokke en Sukke. Elke ochtend om half 9 belegt hij in de auto, onderweg
vanuit zijn woonplaats Haarlem, een digitale vergadering, waarin hij en
jeugdvriend Bastiaan Geleijnse grappen bedenken met tekenaar Jean-Marc van Tol.

Waarom heeft de redactie voor u gekozen?

'Ik denk dat ze gezien hebben dat ik niet bang ben om contact te maken. Ik ben
een makkelijke prater met enige toneel- en televisie-ervaring. Ik treed graag
op.'

Een tv-rechter moet misschien ook een beetje ijdel zijn.

'Ik vond niets vreselijkers dan jarig zijn op de lagere school. Dan moest je op
een stoel staan met een rare muts op en gingen ze voor je zingen. Dat is voor
mij de definitie van de hel.

'Een boekbespreking houden vond ik juist leuk. Veel mensen vinden het doodeng
een zaal toe te spreken. Ik niet. Als je iets goed kunt, is het leuk als het
wordt gehoord of gezien. Dat heeft niets met ijdelheid te maken.'

In 2003 maakten Fokke en Sukke een tv-programma voor BNN. U deed niet mee. 'John
vindt tv helemaal niks', zei Jean-Marc in de Volkskrant.

'Ik wilde inderdaad niet, nee. Maar dat had een andere reden. Vanwege mijn werk
als rechter heb ik nooit als Fokke en Sukke-maker op tv willen komen. Stel je
voor dat ik bij De Wereld Draait Door zit als bedenker van Fokke en Sukke en dat
er een dag later een kijker binnenkomt in de rechtszaal. Die denkt dan: hé, wat
doet die moppentapper van gisteren hier?'

Binnenkort denkt zo'n kijker: hé, we hebben de Rijdende Rechter! Zit u op die
bekendheid te wachten?

'Als je met je snufferd op tv komt, gaan mensen kijken wat je allemaal in je
boodschappenkarretje gooit. Daar zit volgens mij niemand op te wachten, behalve
Arie Boomsma. Dat weet ik, omdat hij dat heeft gezegd in het tv-programma Fuck
me I'm famous. Als je een spoedcursus beroemd zijn in Nederland wilt volgen,
moet je even naar dat programma kijken.

'In de eerste aflevering zit Arie met presentator Filemon Wesselink op een
terrasje in het Vondelpark. Filemon merkt op dat hij zelf weggedraaid zit van de
mensen, in de hoop dat niemand hem ziet, terwijl Arie de aandacht haast opzoekt.
Arie zegt met zijn sonore bas: 'Ik krijg daar energie van.' Wauw, dacht ik toen
ik dat hoorde, dat kan dus ook gewoon.'

Hoe kwam de redactie bij u terecht?

'Een redactrice van het programma stond haar bakfiets vol kinderen te laden toen
haar buurman vroeg hoe het ging. Niet zo goed dus, want Frank Visser hield ermee
op en nu moesten ze op zoek naar een nieuwe rechter. Die buurman wist nog wel
iemand. Hij zat bij mij op de middelbare school.

'De dag nadat ik vrijblijvend op de koffie was geweest bij de redactie werd er
een vacature op het landelijk intranet van de Rechtspraak geplaatst. Gezocht:
civilist met ervaring en humor. De Rijdende Rechter is in twintig jaar tijd
uitgegroeid tot zo'n instituut dat de Raad voor de Rechtspraak meewerkt aan het
vinden van een nieuwe Rijdende Rechter.

'Het zou me niet verbazen als niemand op die vacature reageert, dacht ik nog,
gelet op mijn beroepsgroep. Er kwamen dertig reacties.'

Kijken rechters graag naar De Rijdende Rechter?

'Ik denk dat de meeste rechters bij de start van het programma, in 1995,
dachten: waar begint die vent aan? Deugt het wel? Doet-ie het wel goed?

'Rechters en publiciteit waren in die tijd, in welke vorm dan ook, geen
combinatie. De rechter was een naamloos instituut. Ik heb nog steeds collega's
die zich er niet prettig bij voelen dat ze zichzelf moeten voorstellen bij
aanvang van de zitting.

'Advocaten hebben altijd behoefte gehad aan publiciteit. Die hebben iets te
verkopen en zeggen dus: 'Kom naar mij.' In mijn droomwereld, een wereld waarin
niemand ruzie heeft, zeg ik als rechter: 'Blijf bij me weg.'

'Op een gegeven moment zijn kranten zich gaan interesseren voor de persoon van
de rechter in geruchtmakende zaken. De Raad voor de Rechtspraak vond dat eng:
waarom zijn ze zo benieuwd wie onze rechters zijn? In dat klimaat stond er dus
eentje op die televisie ging maken: Frank Visser.'

Kunt u zich iets voorstellen bij die achterdocht?

'Voor mijn part mogen ze in elke rechtszaal een webcam ophangen. Rechtspraak is
openbaar, dus je moet juist op je vingers gekeken worden.

'Ik solliciteerde in 2001 bij de rechtbank Amsterdam. 'Leuk dat je komt', zei de
president, 'maar je gaat natuurlijk wel stoppen met die strip.' Ik was verbaasd.
Dat was namelijk niet het plan. De president refereerde aan de toegenomen
interesse van de pers voor de persoon van de rechter. Hij zei: 'Ik wil geen
rechters aan wie een vlekje zit. Als je doorgaat met Fokke en Sukke ben je nog
steeds welkom, maar zul je nooit een strafkamer voorzitten en nooit een kort
geding mogen doen.' Hij adviseerde me in de luwte van Alkmaar te gaan werken. De
president daar zei: 'Huh? Je gaat in Fokke en Sukke toch geen grappen maken over
de zaken die je behandelt? Nou dan!'

Hoe reageert men op úw benoeming als Rijdende Rechter?

'Hartstikke goed. Er is natuurlijk wel wat veranderd, de afgelopen twintig jaar.
Ik was uitgenodigd voor een gesprek met de president van de Hoge Raad. Dat is
het juridische eindstation, de plaatsvervanger van onze lieve Heer op aarde.
Althans, voor mij als rechter. De president zei dat hij fan is van het
programma. Nou, dan heb je wel de zegen van boven hoor.'

Frank Visser komt uit een doorsneegezin. Uit welk nest komt u? U was lid was van
het Amsterdams Studenten Corps.

'Iedereen in mijn familie komt uit het onderwijs. Mijn vader is overleden toen
ik 13 was. Hij gaf Engelse literatuur aan de Universiteit Utrecht. Mijn moeder
is vertaalster. Ik kom dus uit een boekenhuis.

'Het doet er niet toe of je een man van het volk bent. Waar het om gaat, is dat
je openstaat voor mensen en echt contact kunt maken. Als je mij kwaad wilt
krijgen, dan moet je zeggen dat rechters wereldvreemd zijn. In meer dan de helft
van de zaken die ik behandel als kantonrechter hebben de mensen geen advocaat
bij zich en vertellen ze dus hun eigen verhaal, net als in De Rijdende Rechter.
Dat is wat ik zo prachtig vind aan het vak.'

Heeft u wel eens gedacht: dit zou een goede zaak zijn voor tv?

'Sinds kort denk ik dat geregeld. Wat vind je van deze? Man van 60 leent fors
bedrag aan zijn vriendin van 30. Maakt mooie leningsovereenkomst. Zij betaalt
over vijf jaar terug. Nu komt hij erachter dat ze een ander heeft én had op het
moment dat ze dat geld leende. 'O', zegt hij. 'Als ik dat had geweten had ik het
nooit gedaan. Geef me mijn geld nu maar terug.' Mooi, toch?

'In de rechtszaal worden mensen weleens agressief. Ik herinner me een man die
zei: 'Je neukt me zonder spuug, vuile klootzak! Je neukt me zonder spuug!' Hij
had negen jaar in de bajes gezeten en wilde in de schuldsanering. Ik zei:
'Meneer, u slaapt nog bij uw broer op de bank, u loopt nog vol bij de Brijder
Stichting in verband met een cokeverslaving; dit is niet het moment om in de
schuldsanering te gaan. U bent niet, zoals dat heet, saneringsrijp.'

'Dat vond die meneer niet leuk. 'Ik ga nu een geweer halen', zei hij. 'Ik ga nu
een bank beroven. En het is jóúw schuld.' Waarop ik zei: 'Het is niet mijn
schuld. Als u een bank berooft, is dat uw eigen schuld.'

De emoties in De Rijdende Rechter zijn vaak nogal kluchtig: 'Komt-ie aan mijn
rozenstruik, komt-ie aan mij.'

'Je kunt erom lachen, zeker. Maar de kracht van het programma is niet dat de
mensen erin zo eigenaardig zijn. De kracht van het programma zijn de meiden van
de redactie, die de mensen en hun probleem voor en na de opnamen héél serieus
nemen.'

Wat zegt de populariteit van het programma over ons?

'Ik denk niet dat de kijkcijfers voortkomen uit liefde voor het recht. We houden
van gluren bij de buren, van de combinatie verbazing en herkenning. Hoe kan een
boom op een erfgrens mensen zo hard tegen elkaar laten schreeuwen? Dat is omdat
buren dicht op elkaar zitten.

'Als jij niet het gevoel herkent dat de mensen in De Rijdende Rechter hebben,
ben je gezegend. In Nederland woont naast iedere groenliefhebber een
tegelliefhebber. De een zegt: 'Hè, heerlijk, een wilde tuin.' De ander betegelt
de hele zooi, zodat-ie er een loungebank en een barbecue kwijt kan.
Onbegrijpelijk, zeg ik, en ik wéét dat ik hiermee minstens de helft van alle
Nederlanders beledig.

'Ik ben geen engel, maar ik geloof dat mensen over het algemeen het goede
nastreven. Ik zeg het tijdens een zitting geregeld: 'Er zijn vrijwel geen
slechte mensen in de wereld. Waarom zitten we hier, als je je realiseert dat
psychopathie zo zeldzaam is? U bent niet slecht en u bent ook niet slecht. Al uw
vrienden zeggen dat u zo'n aardige man bent, en nu zit u hier lelijke dingen
tegen de buurman te zeggen. Echt, 90 procent van alle civiele rechtszaken berust
op een misverstand of miscommunicatie.'



De Rijdende Rechter, dinsdag, 22.20 uur, NPO 1

Transfer

De tot cultheld uitgegroeide pionier mr. Frank Visser (64) maakte afgelopen
zomer bekend dat hij na twintig jaar KRO-NCRV overstapt naar SBS 6. Ook bij zijn
nieuwe werkgever gaat hij hoogoplopende kwesties en conflicten 'van de gewone
man en vrouw' oplossen, en doet hij uitspraken waar mensen het mee moeten doen.
Het programma Mr. Frank Visser doet uitspraak begint komend voorjaar.

'Rechtspraak is openbaar, dus je moet juist op je vingers worden gekeken'




Bekijk de oorspronkelijke pagina: ,

LOAD-DATE: 22 February 2016

LANGUAGE: DUTCH; NEDERLANDS

GRAPHIC: John Reid: 'Als jij niet het gevoel herkent dat de mensen in De
Rijdende Rechter hebben, dan ben je gezegend.'
Daniel Cohen
Fokke & Sukke Scheurkalender 2016

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               26 of 54 DOCUMENTS



                                 de Volkskrant

                           20 februari 2016 zaterdag

'Het kapitaal is nu helemaal de baas'

BYLINE: JAN TROMP

SECTION: Sir Edmund; Blz. 16, 17, 18

LENGTH: 1701 woorden


Interview: Jan Terlouw

Zijn jeugdboek Oorlogswinter verschijnt vandaag in een enorme oplage voor de
prijs van 1 euro. En deze maand komt ook de biografie van Jan Terlouw ( 84 )
uit. Politiek en samenleving houden de voormalig D66-voorman nog zeer bezig. Met
zachte stem bezigt hij krachtige termen.

A l aan de telefoon, bij het maken van de afspraak, zette hij de toon: 'We gaan
kapot aan het neoliberalisme. We gaan er helemaal aan kapot.' Zo'n zin blijft
hangen, zeker als hij komt uit de mond van Jan Terlouw, politicus van de jaren
zeventig en tachtig. Voormalig leider van D66, voormalig minister, voormalig
vicepremier. Het waren gepolariseerde tijden tussen links en rechts, maar de
houding van Terlouw was er bijna altijd een van matiging en verzoening. Hij werd
wel 'de ideale schoonzoon' genoemd.

Terlouw: 'ABN Amro is in 2008 door de overheid van de ondergang gered. Het werd
een staatsbank, een bank van ons allemaal. Nu privatiseren ze haar weer.
Belachelijk. Is het bankensysteem dan na de crisis van 2008 zo fundamenteel
veranderd dat een herhaling van een crisis is uitgesloten? Nee, zou ik denken,
bij lange na niet.'

We zitten aan de salontafel in een prachtig koetshuis dat hij en zijn vrouw
Alexandra bewonen op een landgoed in Twello, opzij van Deventer. Nog altijd die
zachte stem die de drift van zijn woorden tempert.

Hij zegt: 'We hebben van 1945 tot 1990 een fatsoenlijk bancair stelsel gekend,
met bankdirecteuren die wisten waar ze voor stonden, namelijk voor een publiek
belang, dus geen gekke experimenten. We hebben het tussen 1990 en 2000 laten
glippen, er ontstonden in de bankwereld allerlei ondoorzichtige constructies en
we hebben ervaren waartoe het heeft geleid. Fundamenteel is er nadien weinig
veranderd. Dan zou je als overheid je toch drie keer bedenken voordat je een
bank waarin meer dan 20 miljard euro gemeenschapsgeld is gestoken, weer gaat
privatiseren.'

Waarom is die bedenking er dan niet?

'Omdat de economie tegenwoordig voor alles gaat. Geld is macht.'

Dat is geen nieuws.

'We worden geregeerd door het kapitaal - ik praat niet alleen over Nederland, ik
praat over de hele wereld. De politiek is niet meer de baas. Dat zou men nog wel
kunnen zijn, maar uiteindelijk laat men zich de wet voorschrijven door het
kapitaal.'

Uitzicht op een wiel achter de dijk van de IJssel. Er grazen schapen in de wei.
Koeien heeft Terlouw ook. Hij is bijna 85. Alles functioneert. Inderdaad, hij
mag niet klagen.

Er verschijnt deze dagen een biografie over hem: Jan Terlouw - Jeugdboekenheld
op het Binnenhof (uitg. Boom) luidt de titel. Ofschoon hij uiteindelijk heeft
meegewerkt, verschijnt het boek tegen zijn wil. 'Kom maar terug als ik dood
ben', had hij tegen auteur Joep Boerboom gezegd.

'Ik wil niet een boek lezen waarin ik op elke bladzijde voorkom. Dat stuit me
tegen de borst. Dus ik zal er geen woord over zeggen.'

Wat hem wel goed doet is de nieuwe glorie die Oorlogswinter ten deel valt. Het
is naast Koning van Katoren het succesvolste boek van de jeugdboekenschrijver
die Terlouw ook is. Vanaf vandaag is Oorlogswinter in honderden boekwinkels voor
1 euro te verkrijgen. Het is een initiatief van de boekhandel met als opzet
kinderen vertrouwder te maken met het betere jeugdboek. Elk jaar kiest de
branche een nieuw boek; men begint met Oorlogswinter. Er zijn ter gelegenheid
van de actie niet minder dan 250 duizend exemplaren gedrukt.

En dan ligt er nog een intrigerend werkstuk op de plank, Het hebzuchtgas.
Terlouw schreef het sprookjesachtige verhaal in 2014 als derde deel in de
Katoren-reeks. Maar is het eigenlijk wel een kinderboek? Daar zijn Terlouw en
zijn uitgever nog niet helemaal uit. De uitgever zag liever een boek over de
klimaatverandering, voor kinderen verklaard. Maar dat is Terlouw te zoet. 'Ik
wil schrijven over wiens schuld het is.'

In het verhaal zijn de rijke directeuren van Katoren vergiftigd door het
hebzuchtgas: er gaat maar één ding boven geld en dat is méér geld. Want
andermaal: geld is macht.

Hij vertelt dat hem onlangs was gevraagd om in de kerk van Wilp een lezing te
houden over integriteit. Hij had gezegd: nee, weet ik niks van. Maar hoe gaat
zoiets, ze houden aan en ten slotte zeg je toch ja, want je wilt niet hooghartig
overkomen. Een paar honderd man in die kerk. Zijn verhaal was: als de politiek
minder integer is, is de samenleving dat ook. Daar bestaat een wisselwerking
tussen.

Terlouw: 'Als je ziet hoe gemakkelijk het geaccepteerd wordt dat politici zich
schandelijk gedragen. Het is vrij gewoon geworden. Je zult de verkiezingen er
niet door verliezen.'

Hij noemt bij wijze van illustratie de VVD'ers die het veld hebben moeten
ruimen, met een bevlekt blazoen. 'Het heeft de partij totaal niet geschaad.'

Meteen maar de oudemannenvraag, die kunnen we maar beter gehad hebben: was
vroeger alles beter?

'Ik ben beducht voor die vraag. Maar ik kan niet anders zeggen dan dat het
anders was, beter, ja. Gouden handdruk? Dat was je eer te na. Tegenwoordig is
dat niet meer zo. Ik heb na mijn pensionering in tal van besturen gezeten en
daar te maken gehad met directeuren die moesten vertrekken omdat ze slecht
presteerden. Doodgewoon vonden ze het om met een gouden handdruk weg te gaan. De
reden was dat het gewoonte was.

'De publieke moraal, onder politici en ook in de samenleving, is echt minder
geworden. We zijn minder nauw in onze ingewanden dan vroeger. Vroeger vonden we
dingen eerder verkeerd en leugenachtig en hypocriet dan tegenwoordig.'

We komen te spreken over de Amerikaanse verkiezingscampagne. 'Neem die
Clintons', zegt hij strijdlustig. 'Tweehonderdduizend dollar voor een lezing.
Wat is dat voor moraal? Waarom denk je dat je dat waard bent? Hoe wil je nou
president van de Verenigde Staten worden als je zo met geld om gaat?

'De jonge mensen willen Bernie Sanders, de senator uit Vermont en tegenkandidaat
van Hillary Clinton. Die hoor je zeggen dat hij in zijn campagne minder met de
grote geldmachines van doen heeft, met Wall Street en dat soort contacten. Wat
me goed doet, is dat in Amerika jonge mensen op een man van 74 gaan stemmen
omdat hij zegt: we moeten het hebben van idealen, we moeten veertig jaar terug,
toen we nog niet geheel en al door kapitaal werden geregeerd.

'In de Bijbel staat: eerder gaat een kameel door het oog van de naald dan dat
een rijke ingaat in het koninkrijk der hemelen. En er is een volksrijmpje dat
zegt: vijf en zes die geven niet, één en twee die kunnen niet, maar vier en drei
die geven vrij. Daar zit veel waars in, vind ik. Gewone burgers willen delen.
Rijke mensen zijn bijna van nature niet solidair.'

Zelfredzaamheid is dan ook de moderne deugd.

'Ik noem het een overheid die niet meer garant staat voor zijn burgers. Kijk
naar de Partij van de Arbeid, de partij kwam in 2012 met 38 zetels uit de
verkiezingen, nu schommelt men in de peilingen rond de 10. Dan vragen
journalisten aan Samsom: hoe komt het, die terugval? Je hoort geen enkele
fundamentele verklaring. Ik denk dat het komt doordat ze de zekerheid van een
verantwoordelijke overheid hebben laten glippen.

'De klimaatcrisis is een glasheldere illustratie. Eigenlijk weet iedereen wat we
zouden moeten doen. Ik zeg als natuurkundige: het probleem is simpel oplosbaar.
Simpel. De zon schijnt iedere dag een enorme hoeveelheid energie op de aarde; 98
procent ervan gaat zo weer het heelal in. Het winnen van duurzame energie uit
die overvloed is een peuleschil.' Nog eens, met veel nadruk: 'Een peuleschil.
Echt waar.'

De bestuursvoorzitter van Shell zei anders laatst nog dat we voorlopig
afhankelijk zullen blijven van fossiele brandstoffen.

'Ja, precies. Het kapitaal zegt: dat kan helemaal niet, het zijn dure
investeringen, hartstikke moeilijk, het gaat nog jaren duren. Ik zeg als
natuurkundige: het is doodsimpel.'

Maar wat let ons dan?

'Dat is het gekke: als de politiek de kracht zou opbrengen om te zeggen:
jongens, jullie zullen wel moeten, dan geloof ik dat de grote oliemaatschappijen
meegaan. Het zijn op zichzelf hartstikke goeie kerels die daar zitten. Als ze
weten dat ze voortaan elkaar moeten beconcurreren op duurzaamheid, gaan ze mee.
Maar als de politiek dat niet afdwingt, gebeurt het niet.

Een diepe zucht en dan: 'De politiek luistert naar het kapitaal. En het kapitaal
heeft er geen zin in.'

Toen ik u belde voor deze afspraak zei u dat we kapotgaan aan het
neoliberalisme. Is het zo ernstig?

'In Amerika bezit nu 1 procent van de bevolking de helft van het nationaal
inkomen. Wat voor massieve macht gaat daarachter schuil, denk je?

'Hoe zal het straks zijn als op grote schaal klimaatvluchtelingen naar Europa
komen? En die komen hier absoluut als het zo doorgaat. Grote aantallen mensen
die verjaagd worden door droogte en door overstromingen.'

U bent bijna 85 en radicaler en somberder heb ik u eigenlijk niet eerder
gehoord.

'Het ligt niet in mijn aard om pessimistisch te zijn. Ik denk altijd: ach, op
een of andere manier komt het wel goed. Bij de pakken neerzitten helpt ook niet.
Maar dan moet de politiek zich wel teweerstellen.

'Ik heb op het jubileumcongres van D66 gezegd: jongens, het liberalisme van ons
is toe aan een nieuwe bezinning. Ik ben heel erg voor allerlei individuele
vrijheden, maar laten we de publieke taak van de overheid alsjeblieft niet
veronachtzamen. Pas toch op voor de wet van de jungle.'

Bij het afscheid blijkt dat de vraag hem nog dwars zit. 'Ik hoor nog wel eens om
me heen: wat ben je links geworden. Dat is een verkeerde aanname. Ik zei dit
soort dingen al in de jaren zeventig. Toen was daar niets radicaal aan. Het is
de samenleving die zo rechts is geworden, zo verschrikkelijk rechts.'

CV

1931 Geboren in Kamperveen

1956 Doctoraal wis- en natuurkunde, Utrecht

1964 Gepromoveerd op onderzoek naar kernfusie

1971 Koning van Katoren

1971-1981 Lid Tweede Kamer voor D66

1972 Oorlogswinter

1981-1982 Vicepremier en minister van Economische Zaken in tweede kabinet-Van
Agt

1983-1991 Secretaris-generaal Conferentie Europese transportministers, Parijs

1991-1996 Commissaris van de koningin in Gelderland

De publieke moraal, onder politici en in de samenleving, is echt minder geworden

Neem de Clintons: 200.000 dollar voor een lezing, wat is dat voor moraal?




Bekijk de oorspronkelijke pagina: , ,

LOAD-DATE: 19 February 2016

LANGUAGE: DUTCH; NEDERLANDS

GRAPHIC: Foto Sanne De Wilde
Foto Sanne De Wilde

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               27 of 54 DOCUMENTS



                                 de Volkskrant

                           20 februari 2016 zaterdag

'De gekleurde bh's moesten achter de pilaar'

BYLINE: CAROLINA LO GALBO

SECTION: Ten Eerste; Blz. 10, 11

LENGTH: 1442 woorden


Interview: Nel van den Berg (63), oud-werknemer bij  V&D  in Amstelveen


Nel van den Berg werkte sinds 1976 bij  V&D . Ze zag het ooit dynamische
warenhuis van Anton Dreesmann steeds leger en onpersoonlijker worden.

'Afgelopen zondag was een drama. Het was opheffingsuitverkoop bij  V&D  en dan
komen de mensen wel. Als lijkenpikkers stortten ze zich op de spullen zodra de
winkel open ging. Karren vol graaiden ze weg. Er stond niets meer, op de kassa's
na. Voor het eerst in veertig jaar zag ik lege magazijnen, je kon er dwars
doorheen kijken. Ik ben er doorheen gaan lopen, een raar gevoel.



'Natuurlijk waren er klanten die het jammer vonden en met ons meeleefden, maar
we zijn ook veel uitgescholden vanwege de cadeaukaarten die je niet meer kunt
inleveren. Op de damesmode werd een woedende man door de beveiliging verwijderd
omdat hij het personeel bedreigde. Ik begrijp de woede van de mensen, maar wij
hebben dat besluit niet genomen. Toen ik ervan hoorde, dacht ik meteen aan het
omaatje dat voor honderdvijftig euro aan cadeaukaarten bij me had gekocht, voor
haar zes kleinkinderen, voor onder de kerstboom. Ze had ervoor gespaard van haar
AOW en keek zo trots toen ik de kaarten voor haar inpakte met een strik erop.
Ach, dat mensje.

'Voor Kerst wisten we al dat er uitstel van betaling was aangevraagd, maar Sun
Capital had beloofd om tot 2017 door te starten, dus we hadden nog even de tijd
om ervoor te gaan, dachten we. In de herfst hadden we de afdeling nog prachtig
verbouwd volgens het nieuwe concept: mooier, schoner, luxer. Dagen hadden we
staan sjouwen met serviezen en glasplaten. Nét voor Sinterklaas was het af. Maar
er kwam geen mens op af, het was stiller dan ooit. Kerst: hetzelfde verhaal.

'Vroeger kwamen de mensen speciaal naar  V&D  voor de spectaculaire
kerstafdeling. Die was nu ergens onopvallend achterin. We werkten met een team
van creatieve jongens die de prachtigste decoraties bedachten. Dan verzon zo'n
knul een kerstboom met orchideeën in roze, goud en zilver. Zo mooi dat een klant
zei: ik koop die hele boom inclusief versiering! Met onze Charles
Dickens-etalageruit wonnen we eens de eerste prijs voor de mooiste etalage onder
Amstelveense winkeliers. Ik was trots als ik er langsliep, dacht: daar werk ik.
Het warenhuis was altijd in beweging. Je moet hebberig worden van al dat moois.
Op het laatst stonden er rechte poppen met kale koppen. De creatieve jongens
werden steeds verder ingeperkt. Tijdens de opheffingsverkoop hadden ze niets
meer te doen, de etalages waren leeggehaald. Ze zijn ze ons maar gaan helpen
afprijzen.'

Katholieke geest

'Toen ik bijna veertig jaar geleden op de afdeling Baby, kinderen en lingerie
begon, was  V&D  nog een warenhuis voor de normale man. Je kon het zo gek niet
bedenken of het werd verkocht: naaimachines, tenten die je zelf kon uitkiezen op
het dakterras, ski's die voor je werden geslepen, broeken die in ons naaiatelier
werden ingekort. Het warenhuis was nog trendsettend. Ik herinner me de dag dat
er gekleurde bh's binnenkwamen. Tussen het zwarte en witte ondergoed doken
ineens chique rode bh's met kant en bijpassende jarretels op. Die ga ik mooi
vooraan zetten, dacht ik. Dan kunnen alle mannen die op zaterdag meekomen voor
hun vrouw zo'n setje kopen. Mooi niet, vond de directie. Die lingerie was te
gewaagd en moest áchter de pilaar hangen.  V&D  was in die tijd een degelijk
rooms-katholiek bedrijf.

'Ooit moest je katholiek zijn om er te mogen werken. Dan kon je in een soort
internaat van het filiaal verblijven. Dat was allang niet meer zo toen ik er
kwam, maar het ons-gevoel dat ik kenmerkend vind voor  V&D  is altijd gebleven.
Toen ik tijdens mijn eerste werkdag verloren door de kantine met honderden
werknemers liep, stond er meteen iemand op: hier is nog een stoel, kom erbij! Ik
werd onmiddellijk opgenomen in de groep. Zat het leven tegen, dan was je er voor
elkaar; in de geest van Anton Dreesmann.'

'Meneer Dreesmann komt'

'Anton Dreesmann was een echt mensenmens, hij vocht voor je. Hij kon heel lelijk
doen als dingen niet goed gingen, maar nooit tegen ons. Hij werkte in ons
filiaal en hield contact met de werkvloer. Als hij langskwam, werd er
omgeroepen: meneer Dreesmann komt, karren van de vloer! Dat deden we niet, hij
mocht best zien dat we aan het werk waren. Ik was eens aan het stofzuigen toen
hij door de afdeling liep, een kleine, dikke man in pak. Mijn bedrijfsleider
vond dat vreselijk, we hadden opgelijnd moeten staan, maar meneer Dreesmann
stapte gewoon over mijn stofzuiger heen. Hij gaf me een hand en zei: Lukt het
allemaal mevrouwtje? Prima meneer Dreesmann, zei ik met zó'n kop. Mijn collega's
lachen. Ik heb hem eens zien spreken tijdens een staking in Marcanti in
Amsterdam. Wij waren er vanuit de regio met bussen heengegaan. Het ging al niet
goed met  V&D  en hij moest reorganiseren. Dat vond hij vreselijk, hij probeerde
de schade te beperken. Ik had zo'n bewondering voor hem. Dat hij het aandurfde
om naar het hol van de leeuw te komen! Dik in de 80 en slecht ter been
strompelde hij het podium op in een schreeuwende menigte. Hij stond daar voor
ons. Dat hij werd weggejoeld, vond ik gênant. Hij had notabene het warenhuis
opgebouwd, dit had hij niet verdiend.

Klanten lopen weg

'Na Anton Dreesmann hebben we nooit meer een directielid op de werkvloer gezien.
De een wisselde de ander af. Toen er discussie ontstond of we salaris zouden
inleveren, zag ik zo'n meneer van Sun Capital op televisie die een huis van 22
miljoen had gekocht. Ik dacht: wat wil die man nog meer van ons, gouden kranen?
De ziel was eruit. Onze inbreng deed er al lang niet meer toe. Heel jammer, want
wij kennen ons publiek het best. Per mail kregen we van alles opgedragen. Die
investeerders hebben het pand leeggeplukt en kaalgevreten. Het is nu een
karkas.'

'Maar het ging al eerder mis. We hebben ons te veel willen meten met de
Bijenkorf en zijn vergeten voor wie we er waren: de gewone man. We gingen steeds
meer over op confectie, op de A-merken. Afdelingen en spullen verdwenen, we
werkten met steeds minder collega's steeds minder uren. Het werd leger en leger
in de  V&D .

'Wij voelden ook wel aan dat we achter de feiten aanliepen. Kregen we Heel
Holland Bakt-spullen binnen als het programma was afgelopen. We gingen online,
maar tien jaar te laat. In de Zwarte-Pietendiscussie durfden we geen standpunt
te nemen. Hing er ergens in de winkel een verdwaalde piet.

'De Bijenkorf had dat lef wel, en ook om de Drie Dwaze Dagen af te schaffen. Wij
gingen door met het Prijzencircus waar de glans allang van af was. Verras de
mensen met iets nieuws, zeiden we. We hebben zo veel ideeën geleverd, onder meer
in de ideeënbus van de kantine. Daar werd niets mee gedaan. Het hoofdkantoor was
bang voor verandering en meed elk risico. De organisatie was ook te log.'

Het einde

'Afgelopen maandag zat ik koffie te drinken in de personeelskantine voor mijn
werkdag begon. Een meisje van La Place kwam met een rood hoofd binnen en zei: we
hebben de opdracht gekregen om acuut te stoppen met brood bakken en te gaan
balansen! Even later meldde mijn bedrijfsleider dat we de kas moesten opmaken
omdat de grote kluis dezelfde dag nog geleegd ging worden. Toen wist ik: er komt
geen doorstart, het is einde verhaal. En ja hoor, daar kwam het slechte nieuws.
Bijna huilend bracht hij het ons. We stonden op straat.

'Natuurlijk zagen we het aankomen, we zijn niet van gisteren. In september
moesten er weer een paar oudgedienden uit, heel heftig. Maar iedereen was een
beetje in de ontkenning gebleven:  V&D  gaat echt niet dicht. Het nieuws sloeg
in als een bom. Eén iemand begon te huilen en toen ging de hele boel mee. Kapot
reed ik 's avonds naar huis. Mijn man en zoon hadden bloemen voor me gekocht en
we aten Chinees, om  V&D  af te sluiten. Dinsdag heb ik mijn uniform en pasje
ingeleverd, net als mijn collega's. Er was een afscheidsborreltje in de kantine.


'Ik dacht dat ik de twee jaar tot mijn pensioen nog wel had kunnen volmaken. Dat
plan is wreed verstoord. Ik heb het geluk dat mijn man een salaris heeft, veel
collega's komen in financiële moeilijkheden. Mijn vriendin van 59 moet nog acht
jaar werken tot haar pensioen, maar wie neemt haar nu nog aan?

'Ik zag het einde van  V&D  aankomen, toch voel ik rouw. Ik voel me uit mijn
ritme gerukt, mis het klantcontact, de warmte van mijn collega's. Via Facebook
en Whatsapp houden we contact: heb jij al gesolliciteerd, hoe gaat het? Toen ik
maandag naar huis reed, voelde ik leegte: dit was dus. Na 25 jaar dienst kreeg
ik een speldje. De 40 jaar heb ik net niet gehaald.'

Na Dreesmann zag je nooit meer een directielid op de werkvloer




Bekijk de oorspronkelijke pagina: ,

LOAD-DATE: 19 February 2016

LANGUAGE: DUTCH; NEDERLANDS

GRAPHIC: Nel van den Berg: 'Anton Dreesmann was een echt mensenmens, hij vocht
voor je.'
Foto An-Sofie Kesteleyn / de Volkskant

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               28 of 54 DOCUMENTS



                                 de Volkskrant

                           18 februari 2016 donderdag

Ave Hollywood

BYLINE: DOOR BOR BEEKMAN

SECTION: V Opening; Blz. 4, 5, 6

LENGTH: 1563 woorden


Film - ACHTERGROND: HET HOLLYWOOD VAN DE GEBROEDERS COEN


In Hail, Caesar! spotten en pronken de Coen-broers met het Hollywood van de
jaren vijftig. Een droomfabriek, bijeengehouden door fixer Eddie Mannix, een van
de beruchtste types uit de filmhistorie.

Clark Gable kon niet zonder. Als de ster zijn auto onder invloed tegen een boom
parkeerde, of een tegenspeelster ongewenst bezwangerde, dekte een fixer het
potentiële schandaal toe. Fixers: probleemoplossers die in Hollywoods 'gouden
jaren' bij de studio's op de loonlijst stonden. Mannen die de roddelcolumnisten
dresseerden, het politieapparaat afbetaalden en ook bij nacht nog een discrete
arts wisten op te duikelen.



Die van MGM (Metro Goldwyn Mayer), de studio die Gable onder contract had, was
berucht. Eddie Mannix (1891-1963), begonnen als manusje van alles bij een
pretpark in New Jersey, waakte decennialang over de sterrenstal én de dagelijkse
uitgaven op de filmsets.

Een van de aan hem toegeschreven meesterstukken in crisismanagement figureert in
Hail, Caesar!, de nieuwe komedie van de broers Joel en Ethan Coen, die vanaf
deze week te zien is in de Nederlandse bioscoop. Daarin arrangeert hij de
adoptie van een buitenechtelijk verwekte baby door de biologische moeder zelf.
Zo hoeft de promiscue en grofgebekte actrice DeAnna Moran (Scarlett Johansson)
geen afstand te doen van haar door het publiek zo gewaardeerde en voor de studio
lucratieve zedige imago.

Vrij naar Loretta Young: de steractrice (The Farmer's Daughter, Oscar voor beste
actrice in 1948) die haar dochter eerst anderhalf jaar onderbracht in een
weeshuis, waarna de pers werd opgetrommeld om verslag te doen van de adoptie. Zo
kon de studio de voormalige kindster blijven uitbaten als dat devoot katholieke
meisje met haar 'vloekpot' (crewleden werden geacht een dollar te doneren als ze
in Youngs bijzijn iets of iemand verwensten). En de beroemde vader (Gable,
natuurlijk) kon gewoon verder met rokkenjagen, zonder ooit zijn dochter te
erkennen.

Het filmpersonage Mannix (rol van Josh Brolin, die eerder voor de Coens acteerde
in No Country For Old Men) is een gewone man die graag op tijd thuis is voor het
eten, biecht als hij een zondig sigaretje rookt en al die dwaze, uit de band
springende sterren tijdig corrigeert, zo nodig via een tik met de vlakke hand.
Hij worstelt met zijn rol: is al die moeite voor wat escapistisch vermaak wel
gepast?

'De echte Eddie Mannix was een motherfucker', merkte Ethan Coen onlangs op in
een interview met The Economist. Misschien, meenden de broers, hadden ze
achteraf toch beter níét diens echte naam moeten gebruiken in hun film.

Mannix, die soms maffiose vriendjes uit New Jersey invloog om opstandige sterren
te motiveren, werd in verband gebracht met de wel/niet zelfmoord van
Superman-acteur George Reeves in 1959. Ook wist hij een in 1937 op een MGM-feest
door een studio-employé verkrachte aspirant-actrice effectief te belasteren: de
zaak (in 2007 opgediept in de documentaire Girl 27) leidde nooit tot een
veroordeling.

Ook Bob Hoskins speelde de notoire fixer al eens, in Hollywoodland (2006) met
Ben Affleck in de rol van Superman. Mannix klom op binnen MGM en werd zelfs
vicepresident van de studio.

Een leven dat zich leent voor een donker getinte Coens-bewerking, zoals hun
debuut Blood Simple (1984). Maar Hail, Caesar! valt juist binnen de luchtiger
helft van hun oeuvre. Zozeer zelfs dat verschillende Amerikaanse critici spreken
van een liefdesverklaring, of in elk geval ode aan Hollywood. De Coens, nooit
scheutig met analyses van het eigen werk, stellen dat ze eenvoudigweg meer
geïnteresseerd waren in de werking van Hollywood 'als open inrichting', dan als
oord van verderf.

In Hail, Casear! beheert fixer Mannix diverse producties van zijn studio, van de
titelfilm - het zwaarden & sandalen-epos met George Clooney als filmster/Romein
- tot een zogenaamde aquamusical, met eerdergenoemde zwangere ster DeAnna Moran
(Johansson). De moeite die de Coens zich getroosten om dit vergeten en verdwenen
genre, dat enkel bestond zolang zwemster Esther Williams acteerde, tot leven te
wekken is ongekend.

Het originele zwembad op de oude MGM-studiocomplex (thans van Sony) werd
opgeknapt en gevuld, en een clubje synchroonzwemsters (de Aqualillies - ze zijn
te huur) schoolden zich in de originele technieken, die voor een caleidoscopisch
effect (Technicolor!) werden afgestemd op de extreme camerastandpunten.

En dat alles voor een prachtig kitscherige, in Hail, Caesar! slechts een paar
minuten lange, maar verbluffende hommage aan een tamelijk mal genre, dat echter
ongekend populair was onder het Depressie- en oorlogmoeie Amerikaanse publiek.
Ook omdat vrouwelijk naakt in badpak op deze manier - dit was sport! - wel langs
de production code kwam (Hollywoods zelfopgelegde censuur).

De Coens portretteerden de filmstad (anno 1941) eerder al in het
surrealistischer Barton Fink, waarin een gevierde en zelfgenoegzame New Yorkse
toneelschrijver zich laat verleiden tot het schrijven van een worstelfilm. De
broers kwamen op dat idee toen ze lazen over een kortstondig Hollywoodavontuur
van Nobelprijswinnaar William Faulkner, die meeschreef aan het worsteldrama
Flesh (1932).

Toen golden de broers - net als hun hoofdpersonage - nog als buitenstaanders in
Hollywood. Inmiddels behoren ze tot het establishment, concludeerden de Coens
eerder dit jaar naar aanleiding van hun scenarioklus voor het spionnendrama
Bridge of Spies. Wie meerdere Oscars won, dineert en werkt met Steven Spielberg,
kan zich niet langer tooien met een indie-imago.

Hun creatie Barton Fink keek neer op de filmindustrie: hij wilde de 'gewone man'
verheffen met de bestelde B-film en werd subiet de nek omgedraaid door de
studiobons die hem eerder nog had voorgehouden dat de schrijver 'de koning is,
hier bij Capital Pictures!' - ook de naam van de filmstudio in Hail, Caesar!.

Na de release van Barton Fink, in Cannes bekroond met de Palme d'Or, haastten de
Coens zich te zeggen dat hun eigen ervaringen met studiobazen veel aangenamer
waren. Eigenlijk hadden ze nooit problemen, daar in Hollywood.

Dat valt deels te verklaren door de recettes: een op de drie Coen-titels is een
hit, zelden tot nooit maken ze verlies. Maar het blijft opmerkelijk. Waar veel
van hun collega's klagen over de tegenwoordig zo weinig avontuurlijke studio's,
deden de Coens de gangbare kritiek in filmblad Variety af met een citaat van
oud-congreslid Barney Frank: 'Mensen klagen over politici, maar soms zijn de
kiezers ook geen feest.'

Hollywood, redeneren de gebroeders Coen, maakt simpelweg de films die het
publiek wil zien. Soms is dat een film van de Coens. En soms een aquamusical.

---

De beste en de minste Coens

Het grote oeuvre van de gebroeders Coen leent zich voor lijstjes, die na elke
volgende film opnieuw worden gerangschikt. Naar aanleiding van de nieuwste
(Hail, Caesar!) doet ook V een gooi.

DE BESTE COENS

1 Fargo (1996)

- ingenieus ontsporend misdaadcomplot in Minnesota bevat alle vertrouwde
Coen-ingrediënten, maar nu menselijker en minder ironisch uitgeserveerd.

2 The Big Lebowksi (1999)

- Jeff Bridges' ultieme slacker is het minst gemotiveerde en geliefdste
hoofdpersonage in de moderne filmgeschiedenis; zo veel eindeloos te citeren,
perfect geschreven en vertolkte scènes in één film: the dude abides.

3 No Country For Old Men (2007)

- superieure en inktzwarte adaptatie van Cormac McCarthy's roman over het kwaad,
waarin enkel de haardracht van Javier Bardems seriemoordenaar Anton Chigurh nog
Coensiaans valt te noemen.

4 Barton Fink (1991)

- meest surrealistische Coens ademt de sfeer van Polanski. Een bijtende satire
op Hollywood en het artistieke schrijverschap.

5 Raising Arizona (1987)

- voor het doen van de Coens zeer los gefilmde, doldwaze babykidnapkomedie met
jonge en ontwapenende Nicolas Cage als onbenullige en goeiige crimineel. En een
- relatief - happy end.

---

DE MINSTE (MAAR NOG BEST GOEDE) COENS

1 The Ladykillers (2004)

- duffe casinoroof-caper met bekwaam lispelende maar weinig grappige misdaad-don
Tom Hanks en te veel diarreegrappen. Enige echte misser in het oeuvre.

2 Intolerable Cruelty (2003)

- Clooney in vorm als echtscheidingsadvocaat in een op scriptniveau onvoldoende
geslepen, maar nochtans aangenaam cynische romantische komedie.

3 Burn After Reading

- Soms wel heel melige, maar ook dan nog doeltreffend melige pastiche op de
jarennegentigspionagethriller. Met Brad Pitt als mallotige
fitnessinstructeur-amateurspion.

4 The Hudsucker Proxy (1994)

- slimme screwballcomedy over Naïeve Stroman van industrieel, voedde het verwijt
dat de Coens hun personages niet serieus nemen.

5 Hail, Caesar! (2016)

- kan nog klimmen/dalen, want een nieuwe Coens-titel moet soms even rijpen.

---

The Coen Brothers

Als het aan Joel Coen (61) en Ethan Coen (58) ligt, komt er nooit een
'definitieve biografie' over hun leven en werk. Dat kreeg filmjournalist Ronald
Bergan te horen toen hij de broers benaderde voor medewerking aan zijn biografie
(The Coen Brothers, 2000). Hij kreeg een fax terug, waarin de broers lieten
weten zijn cv te hebben bekeken, met daarin Bergans biografie over Laurel en
Hardy. 'Als u dat boek nogmaals zoudt willen uitgeven, maar dan Laurel en Hardy
vervangt door Joel en Ethan, heeft u onze zegen.'

De Coens waren meer geïnteresseerd in Hollywood 'als open inrichting' dan als
oord van verderf




Bekijk de oorspronkelijke pagina: , ,

LOAD-DATE: 18 February 2016

LANGUAGE: DUTCH; NEDERLANDS

GRAPHIC: Scarlett Johansson in Hail, Caesar!
Alden Ehrenreich in Hail, Caesar!
George Clooney als acteur Baird Whitlock, die een centurion speelt.
De matrozenscène in Hail, Caesar!
Fargo.
The Big Lebowski.
No Country For Old Men.
Barton Fink.
Raising Arizona.
The Ladykillers.
Intolerable Cruelty.
Burn After Reading.
The Hudsucker Proxy.
Hail, Caesar!

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               29 of 54 DOCUMENTS



                                 de Volkskrant

                           17 februari 2016 woensdag

Wij zijn geen gazelles, maar amorfe gnoes

BYLINE: ALEXA GRATAMA IS JURISTE.

SECTION: Opinie en Debat; Blz. 25

LENGTH: 766 woorden


Burgerparticipatie


Wie stuurde de gnoes de verkeerde kant op? Ze moeten zich meer met de
besluitvorming bemoeien.

Wij mensen heten burgers zodra wij ons verhouden tot overheid en politiek. Onze
identiteit vervaagt en wij gaan op in een naamloze groep, een massa, een kudde.


Wij zijn geen energieke gazelles maar amorfe gnoes met grauwe vacht, hoge
schouders en een twijfelachtige adem. De kudde beweegt zich over de grond zoals
een zwerm spreeuwen langs het zwerk: in grote troepen stuiven ze voorbij om
ineens stil te vallen of naar links weg te schieten.



Een enkeling bepaalt de koers, maar hoe die de rest in beweging zet is niet
duidelijk. De groep trekt achter haar onzichtbare leiders aan; precieze
instructies worden in het achterveld niet gehoord.

Als wij achter de vensters van onze huizen weer mensen zijn denken wij na over
de toekomst van dit land en de wereld. Dat is omdat wij kinderen hebben die het
na ons ook goed moeten krijgen. De gevaren die hen buiten de deur bedreigen zijn
bekend, maar wij kunnen die in ons eentje niet het hoofd bieden. Daarom moeten
wij ons blijven groeperen en de koers volgen die voor ons wordt uitgestippeld.
Dat zijn wij als burgers aan elkaar verplicht.

En zo scheiden wij afval, halen wij de neus op voor kiloknallers en trekken we
dozen oude kleren van zolder voor het AZC dat op een leeggelopen
industrieterrein wordt gevestigd.

Men wijst ons de weg aan het digitale loket, in nieuwe Europese richtlijnen en
via de 7 procent bijtelling als we voor het eind van het jaar een elektrische
auto kopen. Dat de meest verkochte hybride al na 35 kilometer geluidloos
overschakelt op fossiele brandstof krijgen we niet te horen.

Ook niet dat de opbrengst van in zee gebouwde windmolenparken zwaar tegenvalt,
juist nu we bereid zijn die gevaartes in naam van ons nageslacht te accepteren
en de eerste miljarden werden uitgegeven. Voor zover er in de voorste linies al
enige aarzeling klinkt, wordt dat geluid overstemd door het getrappel van de
ontelbare hoeven die volgen.

Als de kudde is gepasseerd, dwarrelen de stofwolken neer. Het enkele dier dat
even stond na te denken blijft in verwarring achter. Hoe werd dan die richting
bepaald? Wie stuurde de gnoes de verkeerde kant op?

Onze leiders staan in dit veld voor lastige keuzes en hebben vanwege de felle
zon niet altijd scherp zicht. Dan zien ze hen misschien niet staan, de aasgieren
en prooidieren die een neus hebben voor de geur van zwakte.

Deze maand stonden de kranten vol van de innige contacten tussen politici en het
bedrijfsleven. Aanleiding was het voortijdige vertrek van een Kamerlid naar
Uber, welk bedrijf ongetwijfeld zal profiteren van zijn netwerk en in Den Haag
opgebouwde kennis. Lastig is het dat wij niet weten hoe zij precies werken, de
lobbyisten, én dat we er volgens oud-politici niet zo moeilijk over moeten doen.


Misschien moeten wij luisteren naar de burgemeester van Borne, Rob Welten, in
Twentsche Courant Tubantia van 30 januari. Hij roept de gnoes op zich van het
achterveld los te maken en zich meer met de besluitvorming voorin te bemoeien.
Wellicht dat dit helpt de hyena's buiten de kudde houden.

Burgemeester Rob Welten: 'Voer een politieke dienstplicht in'

Burgemeester Welten van Borne op http://Tubantia.nl van 30 januari:

'Het gaat erom dat mensen nu niet het gevoel hebben dat ze door politiek en
bestuur goed worden vertegenwoordigd.

'Je zou honderd mensen kunnen loten uit het bevolkingsregister en die samen een
fysiek burgerpanel laten vormen, een klankbord voor het college van B en W en de
gemeenteraad.

'Niet vrijblijvend die loting, wat mij betreft. Die mensen kunnen niet weigeren.
Ze worden verplicht mee te denken met de lokale politiek. Zo maak je inwoners
van je gemeente ook medeverantwoordelijk voor de inrichting van het openbare
domein.

'We moeten uitkijken dat we als politiek en bestuur niet wegdrijven van de
samenleving en waar het volgens de mensen om moet gaan. Er ontstaat toch al vaak
het beeld dat politiek en bestuur een gesloten systeem zijn, dat zij die daar
werken hun eigen baantjes regelen. In die beeldvorming telt de gewone man niet
meer mee.

'Zo komt de democratie steeds meer in de knel, is niet meer volledig
representatief voor de eigen bevolking.

'Een fysiek burgerpanel, met een doorsnede van de gemeenschap, dwingt je te
luisteren naar wat er in de samenleving leeft. Ik pleit voor een gemeenschap die
heel dicht bij de overheid staat. Loot de mensen maar uit, geef ze een stem. Dat
is pas trendsettend. Politiek en bestuur zijn een eigen wereld aan het worden,
en dat moeten we voorkomen.'




Bekijk de oorspronkelijke pagina:

LOAD-DATE: 16 February 2016

LANGUAGE: DUTCH; NEDERLANDS

GRAPHIC: Kudde gnoes (in Kenia): 'In grote groepen stuiven ze voorbij om ineens
stil te vallen'.
AFP/Getty Images
ALEXA GRATAMA

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               30 of 54 DOCUMENTS



                                 de Volkskrant

                            15 februari 2016 maandag

'Tokkie Power' is de geuzennaam

BYLINE: VAN ONZE VERSLAGGEVER MAC VAN DINTHER

SECTION: Ten Eerste; Blz. 15

LENGTH: 1102 woorden


Reportage Demonstratie Enschede


Demonstranten Tegen Gemeente (DTG) trekt door het land om steun te bieden aan
lokaal verzet tegen nieuwe azc's. Zaterdag was Enschede aan de beurt.

Anti-vluchteling protestgroepen werken samen

Groepen die protesteren tegen de komst van vluchtelingen naar Nederland werken
opereren vaker gezamenlijk op landelijk niveau. Leden van de van oorsprong
Enschedese protestgroep Demonstranten Tegen Gemeente (DTG) waren ook bij
demonstraties van Pegida onlangs in Apeldoorn en Amsterdam. Pegida, een
anti-islambeweging overgewaaid uit Duitsland, ondersteunde weer de
DTG-demonstratie in Enschede. Op 20 februari organiseert DTG een demonstratie in
Ede, tegen de komst van asielzoekers.



Rond beide groepen hangt een luchtje van extreem-rechts; af en toe duikt de naam
van de Nederlandse Volks-Unie (NVU) op. Volgens de anti-fascistische
onderzoeksgroep Kafka, dat de bewegingen van extreem-rechts in de gaten houdt,
waren leden van DTG ook bij recente extreem-rechtse bijeenkomsten in Cuijk en
Beerta. Bij de Pegida-demonstratie in Apeldoorn zou een van de sprekers
NVU-activist zijn geweest. NVU-leider Constant Kusters wenste DTG succes met de
demonstratie van zaterdag.

Volgens Kafka hebben sleutelfiguren in DTG, dat als logo een pitbull heeft,
nauwe banden met de NVU. DTG zelf ontkent dat. Jaap van Beek, woordvoerder van
Kafka, spreekt van een los samenwerkingsverband. 'Het is een diffuus netwerk.'

Democratie in Nederland is een wassen neus, zegt Martijn - 'geen achternaam' -
van de voormannen van Demonstranten Tegen Gemeente (DTG), voor het begin van de
demonstratie tegen de komst van een asielzoekerscentrum (azc) in Enschede. 'Er
is geen inspraak, alles wordt in achter-kamertjes beslist. Wij willen onze stem
daartegen laten horen.'

Met welke boodschap de demonstranten zaterdag naar Enschede zijn gekomen is wel
duidelijk: ze zijn tegen de komst van een azc, tegen de in hun ogen massale
toestroom van vluchtelingen überhaupt. Dat zijn vooral jongemannen die hier de
sharia willen invoeren en komen om te profiteren van onze sociale voorzieningen,
meent Martijn. Ten koste van de gewone Nederlander. 'Je moet drie jaar wachten
op een huurwoning. En vluchtelingen krijgen voorrang.'

De vraag vooraf was vooral of de demonstratie rustig zou verlopen en of ze de
kans kregen te demonstreren. Vorige week liep een betoging van
anti-islambeweging Pegida in Amsterdam uit de hand door een tegendemonstratie.
Bij een demonstratie vorig jaar oktober in Enschede werden zes aanhoudingen
verricht, onder meer wegens het brengen van de Hitlergroet.

Dat is vandaag niet toegestaan, zegt Martijn, die sinds een motorongeluk in een
rolstoel zit. 'Rapefugees not welcome', staat op de rugleuning. Geen
Hitlergroet, geen nazivlaggen, geen White Power-emblemen. Wie dat toch doet,
wordt uit de stoet gezet. 'Deze demonstratie is geslaagd als we op een nette
manier ons punt kunnen maken.'

In Enschede broeit het verzet. En het is niet altijd netjes. Vorig jaar november
werden varkenskoppen opgehangen op het Eschmarkerveld, waar vanaf september 600
vluchtelingen moeten worden opgevangen in een nieuw azc; de werkzaamheden
beginnen binnenkort. De weg werd beklad: 'Azc in de fik ermee'. In januari
gelastte burgemeester Onno van Veldhuizen een bijeenkomst af uit angst voor
rellen.

De demonstratie in Enschede is niet puur lokaal: de anti-islambeweging Pegida
Nederland heeft haar komst aangekondigd. De extreem-rechtse Nederlandse
Volks-Unie (NVU) betuigde steun.

Bij het startpunt in een park in Enschede verzamelen zich zaterdag mensen uit
het hele land. Er is zelfs een afvaardiging uit Duitsland. 'Ik heb maar één
Heimat', zegt Louise uit Münster. 'Die wil ik behouden. Is dat zo moeilijk te
begrijpen?'

Velen van hen waren er vorige week in Amsterdam ook bij. 'Dat was
verschrikkelijk', zegt een vrouw achter een Pegida-spandoek. 'Je kunt niet eens
meer demonstreren in Nederland. Wij doen niks verkeerd. We komen alleen op voor
ons land, voor onze vrijheid.'

Natuurlijk steunen ze elkaar, zegt Martijn. 'Je moet je organiseren om een vuist
te maken.' Met een extreem-rechts netwerk, zoals wordt gesuggereerd, heeft dat
volgens hem niks te maken. 'Dat is linkse propaganda.'

In de gemeente Enschede is sinds vrijdagavond een noodverordening van kracht.
Zaterdag is de politie massaal op de been: te paard, te voet, op de fiets, in
ME-busjes. De route is afgezet. In 'goed overleg' met de politie loopt de
demonstratie niet door het centrum.

Als de stoet in beweging komt, is de groep gegroeid tot ongeveer 250
demonstranten. Ze schreeuwen 'Azc weg ermee!' en 'Geen jihad in onze straat.' Er
wordt gezwaaid met Nederlandse vlaggen. Een demonstrante draagt een bord met de
tekst 'Tokkie Power'. 'Zo noemen ze ons toch?', zegt ze. 'Wij zijn de tokkies,
maar de regering heeft er een puinhoop van gemaakt.'

Een vrouw langs de route kijkt met nauwverholen afschuw toe. 'Oproerkraaiers.
Dit geeft maar gedoe.' Een oudere man die op een afstandje meeloopt, is ook niet
blij met asielzoekers. Maar met de demonstranten heeft hij nog minder op. 'Moet
je zien wat daar loopt', schampert hij. 'Aso's.'

Na een half uur lopen is het eindpunt bereikt. Op een parkeerplaats omgeven door
politiemensen in gele hesjes staat een podium. 'Echte vluchtelingen zijn
welkom', klinkt het door de microfoon. 'Maar die komen hier niet. Die hebben
geen 15 duizend euro om hun vlucht te betalen.'

Nederland heeft genoeg problemen, zegt een andere spreekster. De
verzorgingsstaat wordt afgebroken, er is armoede in Nederland. Maar de regering
geeft voorrang aan vluchtelingen. 'Zijn onze bestuurder niet de echte tokkies?'
Opruiende taal, zegt een man die van een afstandje toekijkt. 'Maar ze hebben een
punt.' Dat vindt de jonge Ramon ook. Toch gaat hij er niet bij staan. 'Ik moet
aan mijn baan denken.'

Even is er consternatie als een man in de menigte 'Vluchtelingen Welkom' roept.
Hij wordt razendsnel door de politie afgevoerd. Daarna ontstaat er opschudding
als aan de andere kant van het plein mensen van Pegida worden gearresteerd. Zij
dragen een spandoek met een hakenkuis erop. Het hakenkruis is getekend in een
prullenbak, samen met de IS-vlag. 'Juist omdat we er afstand van nemen',
vertelde een van hen vooraf. Die subtiliteit is aan de politie niet besteed.
Pegida-woordvoerder Wagensveld. 'Pure provocatie.'

De gemeente spreekt later van een rustig verloop. De politie verrichtte zes
arrestaties, voor het meedragen van een hakenkruis, verboden wapenbezit en de
weigering gezichtsbedekking af te doen. 'Daaraan zie je dat dit een dictatuur
is', zegt Martin.




Bekijk de oorspronkelijke pagina: ,

LOAD-DATE: 14 February 2016

LANGUAGE: DUTCH; NEDERLANDS

GRAPHIC: Demonstranten Tegen Gemeente (DTG) afgelopen zaterdag in Enschede tegen
de komst van een azc, met in in de rolstoel voorman Martijn.
Van Den Bergh Freek
Demonstranten met het DTG-logo op hun trui.
Van Den Bergh Freek

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               31 of 54 DOCUMENTS



                                 de Volkskrant

                           13 februari 2016 zaterdag

Allemaal kleine sultans

BYLINE: DOOR MARTIN SOMMER

SECTION: Vonk; Blz. 8, 9

LENGTH: 1867 woorden


Herislamisering - Van dansen met Atatürk naar bidden met Erdogan


Genadeloos zijn de observaties van Betsy Udink, die twee periodes in Turkije
woonde. 'De opkomst van de islam is als een springvloed gegaan.'

De vraag was wat haar zo trekt in Turkije. Het oosterse leven, zegt ze. De
luchten, de natuur, de kleding van de mensen, de omgang, de gastvrijheid, de
hartelijkheid. De bouwkunst ook, in Turkije heb je prachtige moskeeën. Al die
exotische dingen, de woestijn in bloei... Lees je haar nieuwe boek Meisjes van
Atatürk, zonen van de sultan, dan is het toch vooral het avontuur. Betsy Udink
ziet eruit als een deftige, ietwat terughoudende dame. Maar haar hartstocht is
niet anders dan op haar 23ste, toen ze voor het eerst naar Koerdistan trok.
Eigenlijk scheurt ze het liefst met een Landrover over de keien en potholes in
de woeste binnenlanden. Ze grinnikt en knikt, zo is het natuurlijk.



Turkije is prachtig, maar dan komen de hoofdfiguren haar boek binnenwandelen.
Afgelopen is het met de mooie natuur, de observaties zijn genadeloos. President
Erdogan, die het presidentiële systeem dat hij zo graag wil onlangs nog met
Hitler-Duitsland vergeleek. Dat was zo efficiënt. De islamitische prediker
Fethullah Gülen, voorheen de vriend, tegenwoordig doodsvijand van Erdogan, maar
uit hetzelfde hout gesneden als de Turkse president. En dan PKK-leider Öcalan,
op zijn gevangeniseiland Imrali. Een despoot, een moordenaar. 'Allemaal kleine
sultans. Erdogan wordt in de Turkse pers gewoon de gekozen sultan genoemd.
Padisjah. Het gelijk is aan hun kant en de macht behoort hun toe. Zo is het
bestuur altijd geweest. Öcalan, die andere Koerdische partijen rücksichtlos
kapotmaakte, die zijn eigen mensen vermoordde net als Stalin.'

Twee periodes woonde Betsy Udink in Turkije. Haar man Marcel Kurpershoek,
arabist en schrijver, was van 2001 tot 2005 ambassadeur in Ankara. Daarna was
hij in 2013 en 2014 speciale gezant voor Syrië, standplaats Istanbul. 'We hebben
in twee heerlijke steden gewoond', zegt Udink. Hij doceert nu in Abu Dhabi en
doet onderzoek naar de poëzie van de bedoeïnen. Zij reist er eens per maand
heen. Maar haar ervaring met het Midden-Oosten, met de islamitische wereld gaat
terug tot de jaren zeventig van de vorige eeuw. Ze woonde in Caïro, Damascus,
Ryad en in Islamabad. De onstuitbare opkomst van de islam, waarin het succes van
Erdogan past, maakte ze mee. 'Het is als een springvloed gegaan, niet tegen te
houden, en het wordt alleen maar meer...'

'Ik kwam eind jaren zeventig als correspondent in Caïro terecht, omdat er
niemand anders naartoe wilde. Een heerlijke tijd. Ik ontmoette er mijn man, we
aten vaak gevulde duifjes. Ik geloof niet dat ik ooit zo gelachen heb als in
Caïro. Egyptenaren maken altijd grappen, zijn altijd hartelijk. Het was er vrij,
je kon door de souk lopen, ik liep in een rok, wel tot op de knie, en blouse met
korte mouwen. In 2001 ben ik er nog eens geweest, toen kon dat niet meer. De
vrouwen waren helemaal bedekt, in het zwart, met handschoenen. Een hoop van wat
er in die landen aantrekkelijk was, is door de orthodoxe interpretatie van de
islam kapotgemaakt.'

Zij en haar man waren al verhuisd naar Damascus toen de radicale islam zich
aandiende. Dat was met de moord op de Egyptische president Sadat, in 1981. 'Het
was ogenschijnlijk een marginale groep die dat had gedaan, maar aan die moord
zag je hoe snel het gegroeid was, ze waren al in het leger geïnfiltreerd.' In
Damascus was Hafez al Assad de baas, de vader van de huidige sterke man Bashar.
'Dat was een seculier bewind, maar je zag al snel dat vrouwen hoofddoeken gingen
dragen als protest tegen dat moorddadige bewind.'

Stevige drinker

Turkije had zich onder Mustafa Kemal Atatürk (1881-1938) juist officieel
afgekeerd van de islam. Ze schrijft een geestig hoofdstuk over de grote
seculiere leider, een stevige roker en drinker. Hij verplichtte de mannen een
hoed te dragen, voerde het Latijnse schrift in, stelde in 1934 het
vrouwenkiesrecht in (tien jaar eerder dan in Frankrijk). Udink bezocht het
jaarlijkse Atatürk-bal van de diplomatenelite. Stramme mannen in smoking waar
geen lachje afkan. Dames in avondjurk. 'Ze foxtrotten en walsten alsof hun leven
ervan afhing.' Dat waren de nadagen van het secularisme, want intussen bestaat
het bal op die manier niet meer. Drank wordt er niet meer geschonken, de dames
dragen een hoofddoek en dansen is er ook niet meer bij.

'Wat de secularisten echt verkeerd hebben gedaan, is neerkijken op de gewone
man. Die vindt troost in het geloof, de gezelligheid van het samen bidden op
vrijdag, samen ramadan vieren, samen naar de preek luisteren en veiligheid
vinden in een net islamitisch leven. De seculiere elite bestond uit deftige
heren die handkussen geven en dames die zijn blijven steken in een ouderwets
feminisme. Heel erg uit de hoogte tegen die arme boertjes die rustig moeten
blijven, dan komt hun tijd over een paar generaties wel. Dat heeft de opkomst
van de islam enorm geholpen.'

Een ommekeer kun je de terugkomst van de islam in Turkije niet noemen. De
aandrang om de islam terug te brengen in het openbare leven was er allang. Maar
die pogingen werden telkens door de militaire regimes onderdrukt. 'Fethullah
Gülen moest terechtstaan wegens islamitische praktijken en is naar Amerika
gevlucht. Erdogan heeft ook geleden onder de militairen en de atatürkisten. Hij
was burgemeester van Istanbul en droeg toen een gedicht voor in de trant van
'minaretten zijn onze raketten en koepels zijn onze helmen'. Daarvoor kreeg hij
gevangenisstraf en mocht hij zich een aantal jaren niet met de politiek
bemoeien.'

Inmiddels wordt Erdogan als een heilige vereerd, zoals ook Atatürk vereerd werd.
Of dat specifiek Turks is, betwijfelt ze. 'Als je naar Damascus gaat, zie je ook
daar langs de flatgebouwen banieren hangen. Met teksten over Bashar: dokter (de
Syrische president is oogarts) jij bent onze oogappel en voor jou zullen we
sterven. Dat scandeerden ze ook voor Sadat destijds in Egypte. Tijdens het
protest op het Taksimplein van twee jaar geleden was Erdogan op reis. Toen hij
aankwam op het vliegveld hadden zich daar jonge mannen verzameld die zich hadden
gekleed in een lijkwade, dus zoals een moslim wordt begraven. Onderwijl riepen
ze dat ze voor Erdogan wilden sterven als die jongens en meisjes op Taksim het
op hem gemunt hadden.'

Sluipwesp

Voor zowel Erdogan als voor zijn grote concurrent Gülen is Betsy Udink
allesbehalve complimenteus. Wolven in schaapskleren, daar komt het op neer.
Erdogan is 'een bruut, een dictator, een padisjah (heer der koningen)'; Gülen
'een sluipwesp die zich meester maakt van een mier en zijn larven naar binnen
brengt'. Gülen heeft overal zijn scholen en buurthuizen. Geen ervan draagt de
naam Gülen of iets met islam. In Nederland heten ze keurig 'dialoog academie'.
'Dat is een goeie vent, denken de mensen, die wil geen moskeeën bouwen, hij wil
onderwijs, daar komen de mensen mee vooruit, dan gaan ze westers denken, maar
dat is helemaal niet zo...'

Wat Gülen en Erdogan gemeen hadden, was doen alsof ze geen islamitische agenda
hadden. 'De rechterlijke macht heeft nog geprobeerd de partij van Erdogan, AKP,
te verbieden, omdat er een geheim islamitisch plan was. Dat was krankzinnig,
want die partij was democratisch aan de macht gekomen. Maar het was wel degelijk
de bedoeling de maatschappij te herislamiseren. Deze maand is een wet aangenomen
die de lunchpauze voor ambtenaren aanpast zodat ze kunnen meedoen aan het
vrijdagmiddaggebed. Daarvoor hebben de tegenstanders van Erdogan altijd
gewaarschuwd en nu gebeurt het.'

Udink beaamt voluit dat we in West-Europa naïef zijn geweest in het idee dat
Erdogan een soort christen-democraat was, alleen een beetje anders. 'Ja, ik heb
dat zelf ook geloofd, want daarop werd toen almaar gehamerd. Wij zijn
islamitisch maar we hebben niets met de politieke islam te maken.' Erdogan kwam
in 2001 aan de macht met zijn conservatief democratische partij.

'Ik had een Turkse vriendin die steeds heeft gewaarschuwd. Ze was correspondent
in Athene geweest voor Hürryet, de grootste seculiere krant. Een prachtige
vrouw, ze kon zo uit de Parijse beau monde komen. Je zult zien, als ze straks de
macht hebben, verandert alles, zei ze. Door de sociale druk moeten wij allemaal
een hoofddoek dragen. Bij jullie in Nederland is dat anders. Jullie kunnen de
moslims vrij laten om een hoofddoek te dragen, omdat je het zelf niet hoeft.
Hier is de druk enorm. Je wordt in de lift aangesproken: ik zag je dochter
thuiskomen om negen uur 's avonds. Helemaal alleen, zou je dat wel doen? Dat
willen we toch niet in dit gebouw. Dat gaat heel snel en zeker als het
staatshoofd het goede voorbeeld geeft.'

Nabouwen

Ze betwijfelt of islam en democratie kunnen samengaan. Of dat aan de islam ligt
of wel aan het patriarchale systeem dat overheerst in de islamitische landen -
dat is een kip-of-eivraag. 'Wat in elk geval nergens samengaat met de islam, is
vrij onderzoek. Naar beweegredenen van mensen of het ontstaan van de aarde. Ze
kunnen in de islamitische wereld alles goed nabouwen. De Turken hebben de beste
Citroëns, de beste Renaults. Sterker dan de sterkste muilezel. Daarmee kom ik
overal de bergen op. Maar dingen zelf ontwerpen of uitvinden, dat gebeurt
nergens. Omdat die domper erop zit. Als je vrij onderzoek doet, kom je vanzelf
op de vraag waar we vandaan komen. Dat is taboe, daar kun je niet verder mee.'

Half oktober zat bondskanselier Merkel naast Erdogan op een gouden troon. Ze was
afgereisd om de Turkse president over te halen vluchtelingen tegen te houden.
'Dat heeft minder met de islam te maken dan met ons opportunisme. Bij de laatste
telling toen Merkel daar was, had Turkije 2,5 miljoen vluchtelingen. De Turken
hebben de kosten in hun eentje gedragen en de vluchtelingen eisen hun tol. De
mensen aan de onderkant worden uit de markt gedrukt door de Syrische
vluchtelingen. Als de landarbeiders 2 lira per uur krijgen, dan doen de
vluchtelingen het werk voor 1 lira. Het aantal bedelaars is enorm toegenomen. De
maatschappij raakt ontwricht, de vluchtelingen zijn ook moslims maar ook
Arabieren. En de Turken beschouwen zichzelf met hun islam als beter dan
Arabieren met hun geperverteerde islam - wij zeggen tegen de vluchtelingen,
blijf in de regio, maar natuurlijk moeten we proberen te helpen in het beheersen
van die stroom.'

Erdogan bood zijn diensten aan, in ruil voor 3 miljard, visumvrij reizen in
Europa en nieuwe onderhandelingen over het EU-lidmaatschap. Van dat laatste ziet
Udink het niet komen. 'Er zijn in Turkije vier jaar lang mensen uit Europa langs
geweest om de rechtspraak te hervormen. Het is nog steeds een zootje. Erdogan
laat academici oppakken, alleen omdat ze een petitie hadden ondertekend waarin
stond dat hij met de Koerden moet gaan praten. Het zijn landverraders, we zullen
ze een lesje leren, zegt hij. Het staatshoofd van een land met 70 miljoen
inwoners zegt dat over mensen die tot vrede oproepen. Dat zegt hij altijd, we
zullen ze een lesje leren.'

Erewacht

'Wat de seculiere elite verkeerd heeft gedaan, is neerkijken op de gewone man,
die troost vindt in het geloof en de gezelligheid van het samen bidden op
vrijdag' (Betsy Udink)




Bekijk de oorspronkelijke pagina: ,

LOAD-DATE: 12 February 2016

LANGUAGE: DUTCH; NEDERLANDS

GRAPHIC: De Turkse president Erdogan in zijn nieuwe paleis in Ankara tussen een
erewacht van mannen die zijn uitgedost als krijgers uit vervlogen tijden van het
Turkse rijk.
Foto Adem Altan / AP

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               32 of 54 DOCUMENTS



                                 de Volkskrant

                            12 februari 2016 vrijdag

Erken het onderscheid tussen geloof en cultuur

BYLINE: GABRIËL VAN DEN BRINK

SECTION: Opinie en Debat; Blz. 21

LENGTH: 935 woorden


Integratie


Laat migranten vasthouden aan hun geloof, maar op cultureel vlak met
Nederlanders meedoen.

Antoinette van der Maas schreef een schrijnend stuk (O&D, 4 februari) met als
kern dat ze vele jaren hulp had geboden aan migranten van allerlei aard, maar
wordt geminacht of genegeerd. Sterker: het wangedrag van bepaalde jongeren met
een migranten-achtergrond in de openbare ruimte lijkt alleen maar toe te nemen
en dat stelt haar teleur. 'Ik heb tien jaar bol gestaan van begrip. Maar ik word
er een beetje moe van dat ik geen vooruitgang zie. En ik heb er ook geen
verklaring voor', schrijft ze. Al die moeite - van haarzelf, maar ook van andere
Nederlanders, inclusief professionals en overheden - lijkt niets uit te halen.



Haar brief was bedoeld als bijdrage aan een beginnend debat over de vraag hoe de
verwijdering tussen migranten en Nederlanders moet worden gezien. De openingszet
werd gedaan door Nadia Ezzeroili die schreef dat ze vanwege haar culturele
achtergrond steeds vaker wordt buitengesloten of afgewezen (Vonk, 30 janua-ri).
'Nederland en ik gaan uit elkaar', was de kop van haar stuk. Daarop schreef Izz
ad-Din Ruhulessin dat volwaardig deelnemen aan de Nederlandse samenleving een
meer zelfbewuste houding vereist. Je moet niet steeds beschuldigend naar de
Grote Boze Autochtoon wijzen, was de strekking van zijn betoog (O&D, 2
februari). En dan nu mevrouw Van der Maas die zwaar teleurgesteld is.

Is die teleurstelling terecht? De kans is klein dat Van der Maas uitzonderlijke
dingen heeft meegemaakt. Veeleer zal haar moedeloosheid breed worden gedeeld.
Ook veel professionals bij de politie, in het onderwijs of de zorg menen dat het
met de integratie van Turkse of Marokkaanse jongeren onvoldoende opschiet. Wat
is er dan aan de hand?

Een eerste verklaring is dat zich in de samenleving een sociale en culturele
verharding heeft voorgedaan. Er lijkt weinig over van de tolerante traditie
waarop we ons vroeger lieten voorstaan. We stellen - niet alleen aan allochtone,
maar ook aan autochtone burgers - steeds hogere eisen en de acceptatie van
afwijkingen neemt af. Wat enkele decennia geleden nog gold als ruw maar
onschuldig jongensgedrag staat nu als seksuele intimidatie te boek. Dat geeft
burgers die zich onderscheiden door geloof, huidskleur, accent et cetera
wellicht het gevoel dat ze niet worden aanvaard - iets wat in het stuk van
Ezzeroili tot uitdrukking kwam.

Een tweede verklaring zegt dat we juist niet hard genoeg zijn. In die visie gaan
we nog steeds onder politieke correctheid gebukt, wordt wangedrag door Turkse of
Marokkaanse jongens onvoldoende bestraft en dringen we nauwelijks door tot de
gezinnen waar dat gedrag wordt toegelaten of gestimuleerd. Vanuit deze visie kun
je ook stellen dat het juist de migranten zijn die harder hun best moeten om een
volwaardige plek in de samenleving te verwerven - iets wat Izz ad-Din Ruhulessin
verwoordde.

Er is nog een derde, minder geruststellende verklaring. Het zou kunnen dat
culturele verschillen niet alleen groter, maar ook veel hardnekkiger zijn dan we
lang hebben gedacht. Een veel gehoorde theorie is dat migranten na twee tot drie
generaties de normen en waarden van de ontvangende samenleving overnemen.
Wellicht wijzen onze ervaringen uit dat veel migranten uit het zuiden en oosten
nog altijd moeite hebben met een moderne houding tegenover autoriteiten of de
positie van vrouwen. In die zin is het geen toeval dat de wrijvingen zich vooral
in Nederland, Denemarken, Zweden en andere uitgesproken moderne landen voordoen.


Deze trage aanpassing wordt vaak in verband gebracht met de islam. En het valt
niet te ontkennen dat het gedrag van bepaalde moslims de nodi-ge ergernis geeft.
Toch is het vraag of hun houding vooral door hun geloof wordt bepaald. Als dat
zo is, hebben we inderdaad een reden tot pessimis-me, want een meer moderne
versie van de islam dient zich voorlopig niet aan. Wellicht is het verstandiger
de nadruk te leggen op de sociaal-culturele problematiek en deze niet op één
lijn te stellen met geloofszaken.

Hiermee vermijdt men een bekend dilemma. De keuze is niet dat migranten zich
volledig moeten voegen naar de normen en waarden van de moderne samenleving
(assimilatie) óf zich blijvend kunnen afzonderen met een beroep op hun
identiteit (segregatie). Het voorstel is dat ze op religieus gebied kunnen
vasthouden aan hun geloof, terwijl ze op cultureel vlak beter met gewone
Nederlanders kunnen meedoen. Dit onderscheid wordt niet altijd gemaakt. Niet
alleen voor talloze Nederlanders, ook voor migranten lopen cultuur en geloof
door elkaar heen. Maar analytisch én normatief zou een erkenning van dat
onderscheid wenselijk zijn.

In elk geval zou die erkenning goed passen in de moderne samenleving, omdat deze
veel ruimte aan individuele voorkeuren biedt (inclusief godsdienstvrijheid),
maar het delen van enkele fundamentele waarden vooronderstelt (vooral op het
vlak van rechtsstatelijkheid). Platter gezegd: zolang een migrant zich gedraagt,
maakt het de gemiddelde Nederlander niets uit wat hij of zij gelooft.

Die erkenning verlost de migranten van het zoeken naar één enkele identiteit.
Wie niet alleen het geloof, maar ook alle cultureel bepaalde normen of waarden
opvat als wezenlijk onderdeel van de eigen identiteit, zet zichzelf hopeloos
klem. En als men vervolgens uit naam van zo'n identiteit de moderne samenleving
aanklaagt, is de uitsluiting een feit. De politieke agenda komt niet op het
uitdragen van een eigen identiteit, maar op het overbruggen van tegenstellingen
neer. Dat zal ook voor autochtone burgers nog een hele kluif zijn.




Bekijk de oorspronkelijke pagina:

LOAD-DATE: 12 February 2016

LANGUAGE: DUTCH; NEDERLANDS

GRAPHIC: Twee allochtone vrouwen voor het gebouw van de Hogeschool Utrecht.
Foto Bert Spiertz / HH
GABRIEL VAN DEN BRINK , oud-hoogleraar maatschappelijke bestuurskunde in
Tilburg.

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               33 of 54 DOCUMENTS



                                 de Volkskrant

                            6 februari 2016 zaterdag

Vergeet bij het stemmen de MH17 niet

BYLINE: BERT LANTING

SECTION: Vonk; Blz. 6, 7

LENGTH: 1837 woorden


Referendum -- Verdrag met Oekraïne gaat niet over lidmaatschap


Volkskrantredacteur Bert Lanting spitte het associatieverdrag door. Niks mis
mee, vindt hij. Wel met wat het nee-kamp ervan maakt.

Midden in het hoofdstuk Tijdelijke aanwezigheid van natuurlijke personen voor
zakelijke doeleinden slaat de vermoeidheid onverbiddelijk toe. Het is zware
kost, het associatieverdrag tussen de Europese Unie en Oekraïne: 394 pagina's,
vol afspraken, voornamelijk over handel. We zijn bij artikel 98, lid 2:

'De binnenkomst en het tijdelijke verblijf van natuurlijke personen uit Oekraïne
respectievelijk de EU-partij op het grondgebied van de EU-partij respectievelijk
Oekraïne wordt toegestaan wanneer deze natuurlijke personen vertegenwoordiger
van rechtspersonen en zakelijke bezoekers in de zin van artikel 86, lid 17,
onder a) van deze overeenkomst zijn. Onverminderd lid 1 van dit artikel
bestrijken de toelating en het tijdelijke verblijf van zakelijke bezoekers een
periode van maximaal 90 dagen per 12 maanden.'



Jan Roos, de grote man achter het GeenPeil-referendum, gaat er prat op dat hij
het hele verdrag nooit heeft gelezen, maar misschien zou hij dat toch moeten
doen. Dan zou hij een eind verder in de tekst het verontrustende artikel 208,
lid 4 tegenkomen:

4. Gedurende een overgangsperiode van 7 jaar na de inwerkingtreding van deze
overeenkomst belet de bescherming ingevolge deze overeenkomst van de volgende
geografische aanduidingen van de EU-partij niet dat deze als aanduiding van
bepaalde vergelijkbare producten van oorsprong uit Oekraïne worden gebruikt:

a. Parmigiano Reggiano,

b. Roquefort,

c. Feta.

Wat maar betekent dat die doortrapte Oekraïners hun nep-feta nog liefst zeven
lange jaren mogen blijven verkopen, alsof ze echte Grieken zijn. Zo zijn er nog
tal van afspraken waarbij je je de ogen uitwrijft, om wakker te blijven dan. De
394 pagina's lange opsomming doet je terugverlangen naar een twee uur durende
preek waarop de kerkgangers vroeger in een zwaar gereformeerde gemeente op
zondag werden onthaald. Laten we nu zingen artikel 198, vers 1 tot en met 3:
'Uitzonderingen voor handelingen waarvoor toestemming nodig is met betrekking
tot databanken.'

Wie na de alarmerende geluiden van GeenPeil over het associatieverdrag de moeite
neemt de tekst door te nemen, begint zich af te vragen wat de naderende
catastrofe is die Jan Roos en zijn kompanen voorspellen. Ruim 90 procent van de
tekst gaat over zaken waaraan zelfs de grootste EU-hater of Oekraïne-scepticus
geen aanstoot kan nemen. Zo spreken de EU en Oekraïne af dat ze informatie
zullen gaan uitwisselen om het terrorisme te bestrijden (art. 23), maken ze
afspraken over het geleidelijk schrappen van de invoerrechten op tal van
producten (art. 27), belooft Oekraïne allerlei technische voorschriften en het
systeem voor markttoezicht van de EU over te nemen (art. 56) en ga zo maar door.
Tenzij de GeenPeilers in de autohandel zitten, zullen ze ook geen moeite hebben
met de afspraak dat Oekraïne onder bepaalde voorwaarden een invoerheffing op
personenauto's mogen handhaven (art. 44).

De belangrijkste klacht van GeenPeil is dat dit alles buiten ons burgers om is
besloten. Dat spreekt aan - hoe durven die politici! - maar hoe verder je leest
in de verdragstekst hoe minder je je er in kunt vinden. Godzijdank hebben ze ons
niet lastig gevallen met de 'Nationale behandeling en markttoegang voor
goederen' (art. 25), de 'Erkenning van de diergezondheidsstatus en de status
inzake plagen alsmede van regionale omstandigheden in het kader van het
handelsverkeer' (art. 65), de 'Corrigerende maatregelen in geval van urgente
energiegeschillen' (art. 314) en de finesses van de 'Financiële samenwerking en
fraudebestrijding' (art. 453)!

Tussen artikel 25 en artikel 453 - we zijn dan bijna aan het eind van het
verdrag beland - staat werkelijk niets waar Jan Roos of iedere andere burger met
gezond verstand vrijwillig zijn tijd aan zou besteden. Het is dezelfde
onverteerbare kost (alleen met minder olijven) als in het associatieverdrag met
Jordanië, dat uit 2002 dateert en waarvan de gewone burger in de praktijk ook
niets merkt. Maar voor de onderlinge handel - in het voordeel van Oekraïne én de
EU-landen - zijn al die afspraken natuurlijk wel van belang.

Vooruit, laten we dan kijken naar de politieke paragrafen. Misschien dat die
iets van de explosieve lading herbergen die GeenStijl en GeenPeil ontwaren in
het verdrag. Volgens de tegenstanders zet de EU met het associatieverdrag de
poort open voor Oekraïne, maar dat blijkt niet uit de tekst. In artikel 1 staat
wel dat de associatie tot doel heeft een 'geleidelijke toenadering tussen de
partijen te bewerkstelligen', maar daar blijft het bij. Geen belofte van
toekomstig lidmaatschap.

Draaideur

Maar in de kleine lettertjes dan? Is dat toch niet stiekem het doel?
Waarschijnlijk wel van Oekraïne, maar dat zegt niet veel. Turkije wil ook al
heel lang lid worden van de Europese Unie. Toch is het er nog niet van gekomen,
ook al heeft dat land al ruim vijftig jaar een associatieverdrag met de EU. Er
wordt weliswaar onderhandeld over lidmaatschap, maar die gesprekken duren al
ruim tien jaar en er zijn maar weinig mensen, in de EU én Turkije, die geloven
in een positieve uitkomst.

Veel meer dan een draaideur die automatisch toegang geeft tot de EU, is het
associatieverdrag een zoethoudertje, een constructie die juist bedoeld is als
alternatief voor het lidmaatschap. Bij de meeste landen die zo'n
associatieverdrag met de EU sloten - bijvoorbeeld Marokko - is er niet eens een
begin van een discussie over een eventueel lidmaatschap.

Te vroeg

En zelfs al zouden sommige EU-diplomaten het willen, de kans dat Oekraïne op
afzienbare termijn - tien, twintig jaar - lid wordt, is uiterst klein. Niemand
zit op een armlastig land met bijna 45 miljoen inwoners te wachten. Na de
achteraf gezien ietwat overhaaste toetreding van Bulgarije en Roemenië zijn de
EU-landen kopschuw geworden. Voor toetreding is bovendien de instemming nodig
van alle 28 EU-landen, in Nederland vrijwel zeker via een referendum. Dus er is
nog ruim tijd om op de rem te trappen. Eigenlijk is GeenPeil te vroeg met het
referendum.

Volgens Thierry Baudet, een andere voorman van het nee-kamp, is het
associatieverdrag geen handelsverdrag maar een integratieverdrag, ook op
militair terrein. Ik zou met Baudet willen zeggen: léés het even, want dan
blijkt dat het allemaal nogal meevalt. Er staat slechts: 'De EU en Oekraïne
onderzoeken mogelijke samenwerking op militair of technologisch vlak' (art. 10,
lid 3). Verder gaat het Europees Defensieagentschap EDA contact houden met
Oekraïne over 'verbetering van de militaire capaciteit'.

Wie, met alle respect, ook maar iets weet van dit agentschap, moet weten dat
hier bepaald geen militaire machine wordt opgetuigd. Bovendien, wat stelt die
militaire 'integratie' waarover Baudet het heeft voor, als nergens van
wederzijdse verplichtingen wordt gerept?

De meeste argumenten van de tegenstanders betreffen eigenlijk niet het verdrag
zelf. 'Oekraïne is veel te corrupt om lid te worden van de EU!'. Groot gelijk,
dat is ook zo en daarom gaat dat ook niet gebeuren. Het land gaat gebukt onder
corruptie, maar is het daarom niet juist goed dat het associatieverdrag eisen
stelt aan Kiev als het gaat om de eerlijke aanbesteding van overheidsopdrachten
en de onafhankelijkheid van de rechtspraak?

En dan is er nog dit argument: 'Het verdrag is een provocatie aan het adres van
Rusland. De bemoeizucht van de EU heeft de crisis in Oekraïne uitgelokt.' Dat is
de redenering van GeenPeil-voorman Bart Nijman (alias Van Rossem). Tegenover het
Russische persagentschap Sputnik klaagde hij dat Rusland in het Westen als een
excuus wordt gebruikt om de onrust in Oekraïne te verklaren. 'Er lijkt de
neiging te bestaan Rusland de schuld te geven van alles wat er gebeurd is,
terwijl er geen bereidheid is kritisch te staan tegenover onze eigen politieke
en internationale aanpak van wat er gebeurd is', citeert Sputnik hem.

Inderdaad was een deel van de Russisch-sprekende Oekraïners in het oosten van
het land tegen het aanhalen van de banden met Europa, maar het is absurd om de
annexatie van de Krim door Rusland en het uitbreken van de oorlog in het oosten
van Oekraïne te wijten het associatieverdrag.

Een ruime meerderheid van de Oekraïners was vóór het associatieverdrag met de
EU. Hebben de Oekraïners niet het recht zelf hun toekomst te bepalen, net zoals
de Nederlanders? De redenering van de GeenPeilers dat de EU rekening had moeten
houden met de opvatting van Moskou dat Oekraïne tot de invloedssfeer van Rusland
behoort, komt er logischerwijs op neer dat zij de Oekraïners het recht ontzeggen
zelf hun keuze te bepalen.

De vraag moet juist zijn: welk recht heeft Moskou om in te grijpen in Oekraïne
als dat land voor een koers kiest die het Kremlin niet aanstaat? Waarom moeten
we wel begrip hebben voor het zogenoemde Russische 'omsingelingscomplex' - de
angst van Rusland dat het wordt omringd door vijandige landen -, maar niet voor
de vrees van Ruslands buurlanden voor het Kremlin? Is daar historisch gezien
niet meer reden voor? Denk eens aan de opdeling van Polen, de miljoenen
Oekraïners die in de door Stalin veroorzaakte hongersnood zijn omgekomen en de
Sovjet-bezetting van de Baltische staten.

Toegeven

Zelfs wie begrip heeft voor het Russische verdriet over de teloorgang van de
Sovjet-Unie zal moeten erkennen dat de Russische reactie - het annexeren van de
Krim en het steunen van de pro-Russische rebellen in het oosten van Oekraïne -
buiten iedere proportie was, gezien het tamelijk onschuldige karakter van het
associatieverdrag. Er dreigde geen onderdrukking van de Russische minderheid in
Oekraïne. Het is eerder omgekeerd: in Kiev klinkt overal op straat nog Russisch,
terwijl het nu in rebellengebied riskant is Oekraïens te spreken. Kiev sloot
zich niet bij een militair bondgenootschap aan en Ruslands grenzen werden niet
bedreigd. De Oekraïners lieten alleen weten dat zij hun toekomst liever naar
Europees dan naar Russisch voorbeeld willen modelleren. Rusland ziet dat
kennelijk als een bedreiging, en de GeenPeilers hebben daar alle begrip voor.

Laten we het eens omdraaien. Wie tegen het associatieverdrag met Oekraïne stemt,
speelt daarmee de krachten in de kaart die de overeenkomst hebben aangegrepen om
Oekraïne in een oorlog te storten. Al lang vóór de onenigheid over het
associatieverdrag pleitten nationalistische adviseurs van de Russische president
Poetin voor het annexeren van de Krim en het oosten van Oekraïne. Nu het
associatieverdrag afschieten en Oekraïne beroven van de kans er economisch
bovenop te komen, is toegeven aan de eis van het Kremlin dat het - desnoods met
militair geweld - de toekomst mag bepalen van zijn buurlanden. Een stem tegen
het associatieverdrag is een buiging voor het Kremlin en de pro-Russische
rebellen. Of, om het heel cru te stellen: het is een stem voor de mensen die
naar alle waarschijnlijkheid vlucht MH17 hebben neergehaald.




Bekijk de oorspronkelijke pagina: ,

LOAD-DATE: 5 February 2016

LANGUAGE: DUTCH; NEDERLANDS

GRAPHIC: Wrakstukken van de MH17 bij het dorpje Grabovo in het oosten van
Oekraïne, ruim een week nadat het toestel op 17 juli 2014 was neergehaald. Alle
298 inzittenden kwamen om.
Foto Mikhail Voskresenskiy / RIA Novosti

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               34 of 54 DOCUMENTS



                                 de Volkskrant

                            6 februari 2016 zaterdag

Deze Kennedy van Canada moet laten zien wt hij waard is

BYLINE: DOOR JENNE JAN HOLTLAND

SECTION: Vonk; Blz. 12, 13

LENGTH: 1809 woorden


Justin Trudeau -- Wonderkind van de liberalen

Vol bewondering wacht het land op zijn eerste misstap.

Op een zaterdagavond, live op tv, treden twee Canadese politici aan voor een
potje boksen. Patrick 'boksbeugel' Brazeau, senator voor de conservatieve
partij, draagt het blauw. Zijn uitdager is de liberaal en parttime feminist
Justin 'shiny pony' Trudeau. Brazeau heeft de zwarte band in karate, de
slungelige Trudeau alleen wat amateurervaring en een paar roze bokshandschoenen.
De tv-commentatoren delen mee dat Trudeaus warming-up bestond uit wat onschuldig
touwtjespringen. Menig kijker weet het dan wel: Trudeau maakt geen enkele kans.


Het loopt anders. Na drie ronden hangt Brazeau met een bloedneus in de touwen.
Justin Trudeau pakt op die avond in maart 2012 de winst en via het
lijsttrekkerschap van de liberale partij wordt hij in het najaar van 2015
gekozen tot de nieuwe Canadese minister-president. Voor de tweede keer verslaat
hij een conservatieve opponent, nu op de politieke mat.

Opsteker

Het gaf Justin Trudeau (44) de kans het meest progressieve kabinet ooit samen te
stellen: fiftyfifty mannen en vrouwen, plus een keur aan minderheden. Zo is
minister van defensie Harjit Singh Sajjan een sikh, ging justitie naar een
frontvrouw van de inheemse First Nations en kreeg een Inuit de post visserij. De
nieuwe minister van sport werd een blinde oud-zwemster. Toen een journaliste aan
de premier vroeg waarom genderevenwicht voor hem zo belangrijk was, antwoordde
Trudeau in één, schouderophalende zin: 'Omdat het 2015 is.' Het fragment ging
via sociale media de wereld over en bezorgde het anders zo bedaagde Canada
wereldwijd lof. Voor Trudeau goed en wel zou beginnen, was hij al bekender dan
zijn conservatieve voorganger Stephen Harper (2006-2015) ooit geweest was.

Dat is prettig voor Trudeaus liberale partij, een opsteker voor feministen en
antiracisten wereldwijd, maar het schept ook grote verwachtingen. Kan hij die
waarmaken? Houden zijn eigentijdse opvattingen stand na vijf of zes klappen uit
rechtse hoek?

Trudeaus agenda voor Canada is wat je noemt progressief: de belastingen verhogen
voor de rijkste 1 procent, de economie vergroenen, kinderarmoede tegengaan en
marihuana legaliseren. De 4 procent oorspronkelijke bewoners van Canada stelt
hij volledige verzoening in het vooruitzicht. En er was de keus voor een kabinet
met oog voor gender, wat blijkens een peiling kan rekenen op steun onder
driekwart van de Canadezen. Op campussen krijgen studenten aan het begin van het
collegejaar de vraag hoe ze aangesproken willen worden: als een hij, zij, it of
they?

Ook kondigde Trudeau aan 25 duizend Syrische vluchtelingen te willen verwelkomen
- het werden er 10 duizend. Wat daarbij opviel, was zijn inclusieve denken. De
Syrische families die in december aankwamen, reikte hij op het vliegveld
hoogstpersoonlijk hun winterjassen aan. 'Jullie zijn nu veilig thuis', sprak
Trudeau. Op de persconferentie verklaarde hij: 'Deze mensen stappen het
vliegtuig uit als vluchtelingen, maar verlaten de terminal als permanente
ingezeten van Canada.'

In onbewuste navolging van wat Máxima ooit over het Nederlanderschap zei, heeft
Trudeau geconcludeerd dat er niet zoiets bestaat als dé Canadees. 'Er is geen
kernidentiteit, geen mainstream in Canada', zei hij tegen het magazine van The
New York Times. 'Er zijn wel gedeelde waarden: openheid, respect, compassie, de
wil om hard te werken.' Die waarden, ging hij verder, 'maken ons tot de eerste
postnationale staat'. Tegen de Syriërs zei hij dat juist dat gebrek aan een
exclusieve identiteit het voor hen mogelijk maakte Canadees te worden. Daarop
maakte hij lachend selfies met de vluchtelingen en het vliegpersoneel.

Verademing

Een Canada zonder 'kernidentiteit': ook in het biculturele Canada (35 miljoen
inwoners, van wie 22 procent Franstalig) is dat een statement van jewelste.
Volgens de Canadese politicoloog Alex Marland van de Memorial University of
Newfoundland moet Trudeau oppassen dat hij niet te veel academische taal
uitslaat. 'Ik denk dat 99 procent van de Canadezen geen idee heeft wat hij
bedoelt met een 'postnationale staat'.' Marland wijst erop dat Trudeau de
verkiezingen won met maar 40 procent van de stemmen. 'Zijn idealen komen recht
uit de koker van de liberale partijideologie.'

Trudeau zit er nog geen honderd dagen. Tot nu toe heeft hij kunnen surfen op de
eerste golf van enthousiasme. Zijn frisheid is een verademing. Maar analisten
denken dat hij alert moet zijn voor het grootste struikelblok voor de Liberal
Party: arrogantie. Liberalen bestuurden Canada het overgrote deel van de 20ste
eeuw en presenteren zich graag als de rechtmatige leiders van het land. Ideeën
zijn leidend, niet de vox populi.

Sprekend is een verhaal uit de tijd van zijn voorganger Harper. In één weekend
trokken zowel Harpers conservatieven als zijn liberale tegenstanders het land
in. Waar Harper zijn achterban verzamelde in een hockeystadion en de liefhebbers
een wedstrijd voorschotelde, brachten de liberalen een keur aan professoren en
progressieve belangengroepen bijeen voor een inhoudelijk debat. 'Liberalen
hebben niet altijd zo'n band met de gewone man', ziet Marland.

Trudeau is zich van die valkuil maar al te goed bewust. Het geslacht Trudeau
valt het best te omschrijven als de Kennedy's van Canada. Vader Pierre erfde een
fortuin, reisde de wereld rond en toastte in Parijs met Sartre en De Beauvoir.
Terug in Canada trouwde hij een dertig jaar jongere vrouw en werd hij premier.
Tussen 1968 en 1984 legde hij de basis voor het hedendaagse, progressieve
Canada. Trudeau senior legaliseerde abortus en homoseksualiteit. Trudeaumania
was geboren.

Lichtgewicht

Met hun flamboyante levensstijl riepen de Trudeaus heftige emoties op: je hield
van ze of haatte ze. Moeder Trudeau deelde naar eigen zeggen het bed met Ted
Kennedy, Jack Nicholson en een niet nader genoemde Rolling Stone. Terwijl kleine
Justin meegetroond werd naar wereldleiders, viel het gezin uiteen.

Trudeau junior, geenszins de Plato citerende intellectueel die zijn vader was,
kreeg tijdens de campagne vooral het verwijt onervaren te zijn. 'Men zag me vaak
als een rijkeluiskind', zei Trudeau in een interview. Een verwend joch dat nooit
voor zijn geld heeft hoeven werken. Precies om die reden daagde hij Patrick
Brazeau uit voor de reeds aangehaalde bokswedstrijd. 'Het gevecht was bedoeld om
mensen te laten zien wat ik waard ben. Een manier om te zeggen dat ze me niet
moeten onderschatten, iets waar ze vaak de neiging toe hebben.'

'Hij kwam voor de verkiezingen nogal over als een lichtgewicht, maar heeft zich
tijdens de campagne echt bewezen', meent Adam Radwanski, politiek columnist bij
The Globe and Mail. Werd vroeger nog weleens gefluisterd dat adviseur Gerald
Butts de brains was achter de campagne en Trudeau alleen de buikspreekpop,
inmiddels zien Canadezen Trudeau als een volwaardige premier. Zelfs in het
conservatieve Alberta, thuisbasis van Stephen Harper, won hij vier zetels - een
historische prestatie.

Trudeau combineert een knap voorkomen met charisma, retorisch talent - de
vergelijkingen met Obama zijn niet van de lucht - en een jongensachtige
onbevangenheid. Hij heeft wel wat weg van Jesse Klaver, het is moeilijk niet van
hem te houden. Hij noemde het 'heel, heel cool' dat hij zijn Amerikaanse collega
aan de telefoon mocht aanspreken met 'Barack'.

Die vlotheid kan geruisloos veranderen in hoogmoed. Uitdaging nummer één, aldus
politicoloog Marland, is de economie, en Trudeau heeft onlangs al zijn
campagnebelofte om het begrotingstekort onder de 10 miljard te houden (6,5
miljard euro), in moeten slikken. Daar zullen de conservatieven hem op aan
proberen te pakken.

Ook is de olieprijs onder de 30 dollar per vat gedoken. Veel banen in de
oliesector staan onder druk. De Canadese centrale bank becijferde dat het land
door de dalende olieprijs nu al 50 miljard dollar heeft misgelopen, wat neerkomt
op 1.500 dollar per hoofd van de bevolking. Toen een jonge Canadees uit de
olie-industrie zich onlangs op tv bij de premier beklaagde over zijn
baanonzekerheid, wist Trudeau hem weinig meer dan 'sterkte' toe te wensen. 'Hang
in there.'

Klimaat

Volgens columnist Radwanski moeten er geen wonderen van Trudeau verwacht worden.
Niet omdat hij niet competent is, maar omdat de speelruimte in het sterk
decentraal georganiseerde Canada beperkt is. 'De provincies regelen sociale
voorzieningen zelf. Je kunt aan economisch management doen via de belastingen,
maar veel hangt af van de samenwerking met de provincies.' Dat laatste is
Trudeau wel toevertrouwd, denkt Radwanski. 'Hij kan ontzettend goed relaties met
mensen opbouwen, misschien nog wel beter dan Obama.'

Met zijn charisma komt Trudeau voorlopig een heel eind, zowel nationaal als
internationaal. Tijdens de Parijse klimaatonderhandelingen omarmde hij het
ambitieuze doel van 1,5 graad opwarming en kreeg hij een staande ovatie bij de
woorden 'Canada is back', refererend aan de jarenlange obstructie op het
klimaatdossier door Harper. Critici wijzen erop dat de gepresenteerde
uitstootdoelen niet afwijken van die van de vorige regering.

In mindere tijden doet Trudeau er goed aan de lessen van voorgangers ter harte
te nemen, bijvoorbeeld die van Harvardhoogleraar en salonliberaal Michael
Ignatieff. Die werd in 2004 door de partijtop gevraagd de Liberal Party te
leiden, maar brandde in de Canadese politiek volledig op. De kloof tussen zijn
in de collegezaal gecultiveerde ideeën en de rommelige politieke praktijk bleek
te groot. Over dat mislukte avontuur schreef Ignatieff Vuur en as - Succes en
falen in de politiek. Ideeën doen ertoe, blikte hij terug, maar de kiezer is
eigenwijs. 'Het gaat niet om wat jij bedoelt. Het gaat om wat zij horen.'

Met andere woorden: Canada als 'postnationale staat', dat klinkt aardig maar zal
als een boemerang terugslaan wanneer kiezers het gevoel krijgen dat hun 'hun'
Canadese identiteit ontzegd wordt. Met name conservatieven, bleek tijdens de
Harper-jaren, zijn gehecht aan nationale symbolen - het leger, de esdoorn, de
donut-keten Tim Hortons. In een passage die haast direct gericht lijkt aan
Trudeau noteert Ignatieff: 'Maak niet de fout te denken dat je je eigen lot in
de hand hebt. Dat noemen ze hybris.'

BELOFTE

Nixon zag het al in hem

Justin Pierre Trudeau (1971) maakte kennis met de politiek aan de hand van zijn
vader, premier Pierre Trudeau (1919-2000). Op bezoek in Ottawa voorspelde de
Amerikaanse president Nixon al dat de kleine Justin een toekomst wachtte als
premier. Trudeau koos aanvankelijk anders. Hij reisde veel, rookte joints en
mislukte als snowboardleraar, radiopresentator, acteur en uitsmijter. Daarna
werd hij docent op een middelbare school en, in 2008, lid van het Lagerhuis. In
2013 volgde het leiderschap van de Liberal Party, twee jaar later de
uitverkiezing tot premier.




Bekijk de oorspronkelijke pagina: ,

LOAD-DATE: 5 February 2016

LANGUAGE: DUTCH; NEDERLANDS

GRAPHIC: Justin Trudeau klaar voor het gevecht. De tatoeage stelt een wereldbol
voor, ingeklemd door een raaf, uit de symboliek van het inheems-Canadese
Haida-volk.
Foto Mediaball

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               35 of 54 DOCUMENTS



                                 de Volkskrant

                            6 februari 2016 zaterdag

Drugsbaronnen mogen alvast op zoek naar een nieuw favoriet briefje

BYLINE: YVONNE HOFS

SECTION: Ten Eerste; Blz. 7

LENGTH: 561 woorden


Je weet dat het bestaat, je weet hoe het eruit ziet, maar bijna niemand heeft
het ooit met eigen ogen gezien. Rara, wat is dat? Op dit raadsel uit 2006
bestonden twee goede antwoorden. Het eerste: Osama bin Laden. Het tweede: een
bankbiljet van 500 euro.



Vanwege de overeenkomsten met de beruchte Al Qaida-leider worden
500-eurobiljetten ook wel gekscherend 'Bin Ladens' genoemd. Dat de meeste
Europeanen het duurste eurobiljet nog nooit in handen hebben gehad, komt niet
doordat de briefjes zo schaars zijn. Eind 2015 waren er bijna 614 miljoen
500-eurobiljetten in omloop. Samen vertegenwoordigen die een waarde van 307
miljard euro, dat is meer dan 28 procent van de totale waarde van alle
eurobankbiljetten die wereldwijd in omloop zijn.

Zeldzaam zijn 500-eurobiljetten dus niet. Maar in de meeste Europese winkels kun
je ze niet kwijt, want die weigeren ze aan te nemen. Horecagelegenheden idem
dito. Dus de gewone man kan er maar weinig mee. Tenzij hij het geld niet wil
uitgeven, maar onder zijn matras wil verbergen. Want dan zijn die waardevolle
biljetten reuze handig: een miljoen euro in briefjes van 500 weegt slechts 2,2
kilo en past gemakkelijk in een diplomatenkoffertje.

Precies om die reden zijn criminelen idolaat van de 500-eurobiljetten. Op het
bankbiljet van 1.000 Zwitserse frank na (bij de huidige wisselkoers 894 euro
waard) is het 500-eurobiljet het waardevolste bankbiljet dat wereldwijd wordt
geaccepteerd. Dat maakt het ideaal voor grote illegale geldtransporten.

Inlichtingendiensten en Europol beschikken over sterke aanwijzingen dat het
merendeel van de 500-eurobiljetten zich in criminele circuits ophoudt. In 2006
bevond maar liefst een kwart van alle 500-eurobiljetten zich in Spanje, dat
Zuid-Amerikaanse drugskartels als toegangspoort naar Europa gebruiken.
Narcostaat Colombia exporteert extreem veel 500-eurobankbiljetten, terwijl er
jaarlijks maar een paar duizend legaal het land binnenkomen. Het Britse
agentschap dat belast is met het onderzoek naar de georganiseerde misdaad
concludeerde in 2010 dat 90 procent van de 'Bin Ladens' in handen van criminelen
is. Naar aanleiding van die bevinding nam het Verenigd Koninkrijk het biljet in
2010 uit circulatie (hoewel het daar nog steeds een geldig betaalmiddel is).

Vanwege al deze signalen gaan er om de zoveel tijd stemmen op het biljet af te
schaffen. De Europese Centrale Bank, die het biljet in 2002 introduceerde, heeft
zich daar tot nu steeds tegen verzet. Vóór de euro gaven zes Europese landen
(waaronder Nederland) namelijk ook biljetten met een hoge waarde uit. Het Duitse
biljet van 1.000 D-Mark was destijds meer waard dan 500 euro, het Nederlandse
duizendje kwam daar dicht in de buurt.

Maar er lijkt beweging te komen in het standpunt van de ECB. ECB-president Mario
Draghi onthulde begin deze week dat de centrale bank het afschaffen van het
duurste eurobiljet overweegt, hoewel er volgens hem nog geen beslissing over is
genomen. Mocht het zover komen, dan zal de ECB alle bestaande 500-eurobiljetten
ongeldig verklaren. Burgers met biljetten onder hun matras krijgen dan
waarschijnlijk slechts een paar weken de tijd om hun biljetten om te wisselen.
Degenen die niet kunnen aantonen dat ze legaal aan het geld gekomen zijn, kunnen
dan een kampvuur maken van hun zwarte vermogen. De drugsbaronnen in Cali en
Medellín zijn gewaarschuwd.




Bekijk de oorspronkelijke pagina:

LOAD-DATE: 5 February 2016

LANGUAGE: DUTCH; NEDERLANDS

GRAPHIC: Een 'Bin Laden'.
Foto ANP

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               36 of 54 DOCUMENTS



                                 de Volkskrant

                            6 februari 2016 zaterdag

130

BYLINE: BERT WAGENDORP

SECTION: Ten Eerste; Blz. 2

LENGTH: 596 woorden


Column Bert Wagendorp


Sinds gisteren zijn er op de Nederlandse wegen weer negentien stukjes weg
bijgekomen waar je 130 mag. Dat hebben we ook ditmaal te danken aan de minister
van Infrastructuur en Milieu - vermoedelijk meer van Infrastructuur dan van
Milieu - Melanie Schultz van Haegen. Op 61 procent van de snelwegen is de
maximumsnelheid nu 130, maar Schultz van Haegen zal pas rusten wanneer zij dit
percentage op 77 procent heeft gebracht.



Want haar grote passie, daaraan hoeft niet te worden getwijfeld, is de 130. Ik
heb foto's van Melanie die zojuist een bord met 130 erop heeft onthuld
uitgebreid bestudeerd. Er straalt een diepe, zeg maar gerust religieuze vreugde
uit haar ogen. Je ziet een gelukkige vrouw die erin is geslaagd weer een heel
klein stukje van haar levensideaal te verwezenlijken: overal 130. Een liberale
democrate in hart en nieren: weer een stuk asfalt erbij waar het genot van de
130 niet langer is voorbehouden aan de Porscherijder met lak aan verkeersboetes,
maar ook bereikbaar is voor de hardwerkende Nederlander in zijn middenklasser.

Terwijl ik gisteren bij Rijswijk in een hopeloze file belandde, hoorde ik op de
radio dat Melanie Schultz van Haegen in haar Haagse werkkamer een origineel
130-bord heeft staan. Meer hoef je eigenlijk niet te weten, om deze vrouw te
doorgronden. Dat bord is een schrijn, een altaar, een heilig icoon. We weten dat
Schultz klusjes als het milieu en het openbaar vervoer delegeert aan haar
staatssecretaris - iets wat Wilma Mansveld nog flink opbrak. Maar het kan niet
anders. De minister geeft nu al zes jaar lang al haar energie en toewijding aan
de 130. Het is geen baan, het is een opdracht.

'Vandaag viert de automobilist een feestje', zei een presentatrice op Radio 1.
Ik ken geen mensen die gisteren met een feestneus op in de auto zaten - althans
niet vanwege de 130. Maar misschien ken ik gewoon te weinig malloten. Of
onderschat ik het aantal dieptragische gevallen voor wie de verhoging van de
maximumsnelheid op de A27 een kort moment van vreugde betekent in een verder
uitzichtloos bestaan.

De feestvreugde werd gisteren een beetje bedorven door de Volkskrant. Onze Bard
van de Weijer had het RIVM en TNO gevraagd hoe het zat met de extra
luchtvervuiling door de snelheidsverhoging. Beide instituten zeiden dat de
Europese normen voor de luchtkwaliteit wellicht zullen worden overschreden.
Gelukkig had Schultz van Haegen een ingenieursbureau in de arm genomen dat had
uitgerekend dat de uitstoot toeneemt, maar dat het allemaal nog net binnen de
toegestane grenzen blijft. Wie gelijk heeft, moet blijken.

De luchtkwaliteit gaat achteruit, dat staat vast, maar dat neemt Schultz van
Haegen op de koop toe. Evenals de hogere verkeersonveiligheid. Het is de prijs
die ze bereid is te betalen voor haar liefde, haar passie, haar obsessie: de
130.

Toen ik in de Verenigde Staten mijn rijbewijs haalde, was de maximumsnelheid
daar overal 88 kilometer per uur. Nu bedraagt die in de meeste staten 112 of 120
kilometer. Wij willen in dit overvolle stadsstaatje per se 130 - geen idee
waarom. Van tijdwinst is amper sprake en verder zijn er louter nadelen. Het
heeft ook iets zieligs; die 130 is meestal een illusie, je mag al blij zijn
wanneer er beweging in zit.

Maar als straks op alle snelwegen het evangelie van de heilige 130 is verspreid,
kan minister Melanie Schultz van Haegen met een gerust hart afscheid nemen en
overstappen naar een wegenbouwer of verkeersbordenfabriek.

Haar taak is gereed, haar missie vervuld.

Dat bord is een schrijn, een altaar, een heilig icoon




Bekijk de oorspronkelijke pagina:

LOAD-DATE: 5 February 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               37 of 54 DOCUMENTS



                                 de Volkskrant

                            5 februari 2016 vrijdag

Breekt haar dood het Pakistaanse juk?

BYLINE: JANNY GROEN

SECTION: Ten Eerste; Blz. 8, 9

LENGTH: 2127 woorden


Reconstructie

Begin 2015 wordt het lichaam van Pakistaanse Yasmeen (25) gevonden. Is ze gedood
omdat zij zich uit het verstikkende Pakistaanse milieu in Nederland wilde
ontworstelen, of was het een ongeluk? Door

'Wie weet waar Yasmeen is?' Eind januari 2015 verspreidt de politie een bericht
dat de Pakistaanse Yasmeen (25), moeder van twee peuters wordt vermist. 'Yasmeen
werd op 25 januari voor het laatst gezien in Rotterdam', schrijft de politie.
'Ze droeg tijdens haar verdwijning traditionele Pakistaanse kleding.'

Ruim twee weken later wordt het lichaam van Yasmeen aangetroffen in een bos in
Drenthe. Haar man Adeel D. heeft haar daar, blijkt later, met de hulp van twee
vrienden, begraven.

De verdwijning en dood van Yasmeen heeft de Pakistaanse gemeenschap in rep en
roer gebracht. Tot in Pakistan aan toe is over haar dood gespeculeerd. Was haar
schoonfamilie erbij betrokken? Was het eerwraak? Staat Yasmeen model voor het
lot van veel meer Pakistaanse vrouwen? Of is sprake van een uit de hand gelopen
echtelijke ruzie, die net zo goed in het huis van Henk en Ingrid had kunnen
plaatsvinden? Is de zaak gekaapt door fanatieke feministen?

De spanningen in de Pakistaanse gemeenschap zijn de afgelopen maanden hoog
opgelopen. Over en weer werd gedreigd en geïntimideerd. Er vlogen stenen door de
ruiten van de ouders en zus van Adeel D. De feministen werden uitgemaakt voor
'vieze hoeren' en erger.

Sociale controle

Het nieuws van Yasmeens vermissing raakt een gevoelige snaar bij de
Pakistaans-Nederlandse journaliste Naeeda Aurangzeb. Ruim twintig jaar geleden
werd een vriendin door haar eigen familie om het leven gebracht. De moord werd
onder de pet gehouden.

Aurangzeb zweeg ook. Ze was destijds niet bij machte zich aan de sociale druk
van de Pakistaanse gemeenschap te ontworstelen en naar buiten te treden. Toen
was ze 20, inmiddels is ze 42 en geconfronteerd met vier moordzaken in haar
directe omgeving in Nederland. Twee in de Pakistaanse en twee in de Turkse
gemeenschap. Deze keer zou ze niet passief blijven toekijken.

Datzelfde voornemen heeft Shirin Musa van Femmes for Freedom (FFF), een
organisatie die opkomt voor vrouwen in huwelijkse gevangenschap. 'We waren
vastbesloten door de verstikkende sociale controle heen te breken', zegt
Aurangzeb daar nu over.

De twee vrouwen kennen Yasmeen niet persoonlijk. Maar ze hebben beiden hun
wortels in de Rotterdamse Pakistaanse gemeenschap. Daar doen verhalen de ronde
over de slechte relatie tussen Yasmeen, die met haar volle neef Adeel D. was
getrouwd, en haar schoonmoeder. Yasmeen zou in een gedwongen isolement leven,
nauwelijks naar buiten mogen, geslagen worden. Ze zou vrezen door haar
schoonfamilie te worden gedumpt in Pakistan, zonder haar kinderen.

Aurangzeb en Musa spreken met vrouwen uit de Rotterdamse buurt waar Yasmeen
woonde en met familieleden in Amsterdam en Groot-Brittannië. Uit de verhalen
rijst het vermoeden dat de schoonfamilie betrokken is bij de verdwijning.

Er wordt geflyerd met een groepje vrijwilligsters in Rotterdam-Zuid en contact
gezocht met de media. Aurangzeb, die het radioprogramma Dichtbij Nederland
presenteerde, interviewt twee geanonimiseerde intimi van Yasmeen. Die vertellen
over haar ontberingen. Ze spreekt ook met Adeel, toen nog niet in beeld als
verdachte. Hij zegt de moeder van zijn twee kinderen te missen en niet te weten
waar Yasmeen was.

Als haar lichaam wordt aangetroffen in een kuil in de bossen nabij het Drentse
Ruinen en Adeel als verdachte wordt aangehouden, is Yasmeen plotseling landelijk
nieuws. Er wordt meteen over eerwraak gesproken. Op 16 februari gaan ruim
tweehonderd demonstranten de straat op met de boodschap dat er in de Pakistaanse
gemeenschap nog veel meer Yasmeens zijn en dat ze dat niet langer pikken.

'Revolutie'

Yasmeen heeft 'een revolutie teweeggebracht', zo verwoordde haar nicht Aroosa
Khan het activisme rondom haar dood tijdens de rechtszitting twee weken geleden.
'Elke persoon die betrokken was in jouw leven hield zichzelf op afstand om de
eer van de familie niet aan te tasten. Nu hebben wij als gemeenschap een les
geleerd: geen herhaling. Vrouwen zijn op straat gegaan voor gerechtigheid.'

De Pakistaans Nederlandse antropoloog Amer Morgahi vindt dat iets te sterk
uitgedrukt. 'Maar er is wel wat in gang gezet. Vrouwen claimen meer ruimte voor
zichzelf. Verborgen leed is naar buiten gekomen. Dat is bij de gevestigde orde
niet goed gevallen. Die vindt dat de moskee en de gemeenschap zijn
zwartgemaakt.'

Morgahi is beëdigd tolk en vertaler Urdu en werkt aan de Vrije Universiteit aan
zijn proefschrift over islamitische organisatievormen in Nederland en Pakistan.
Voor zijn onderzoek volgt hij de ontwikkelingen in de Pakistaanse gemeenschap -
zo'n 21 duizend in Nederland - op de voet.

Musa en Aurangzeb hebben, zegt hij, een voortrekkersrol in een emancipatieproces
dat zich voltrekt in verschillende snelheden. 'Ze hebben zich aan de sociale
controle ontworsteld. Zij lopen voor de troepen uit. In Rotterdam wonen families
die afkomstig zijn uit dezelfde dorpen uit de Pakistaanse provincie Punjab. Die
controleren elkaar. Veel vrouwen zijn dermate verwikkeld in familiestructuren,
dat ze er maar moeilijk kunnen uitbreken.'

Hij wijst op de vele huwelijken tussen neven en nichten en op de repercussies
die het gedrag van te vrijgevochten vrouwen, en ook mannen, hebben op de
achtergebleven families in Pakistan. 'Die transnationale verwevenheid belemmert
soms de emancipatie. '

Tegenreactie

De emancipatiebeweging komt schoorvoetend van de grond. Weinig vrouwen willen
praten, en anders alleen anoniem. 'Mijn moeder belde vanochtend uit Pakistan. Ze
smeekte me het interview af te zeggen, in elk geval niet mijn naam te noemen',
zegt een moeder van twee kinderen, die op 16 februari vorig jaar aanwezig was
bij demonstratie in Rotterdam. Ze riep er dat er niet meer Yasmeens mochten
komen en dat de gemeenschap 'zich moest schamen'. De bijeenkomst werd met
smartphones gefilmd en de beelden zijn ook in Pakistan verspreid. Haar gezin
wordt nu geïntimideerd, vertelt ze. En haar man, van wie ze gescheiden leeft,
zou de opdracht hebben gekregen haar in toom te houden.

Sommige vrouwen beschrijven angsten die in relaties sluipen als verliefden niet
van dezelfde kaste zijn. 'Een islamitische partner van Turkse of Marokkaanse
komaf is minder erg dan een uit een lagere kaste', zegt een jonge, ongehuwde
vrouw. 'De druk is zo groot dat je soms liever niet verliefd wordt. Als je keuze
niet past in de familie, dan begint de haat.'

Het Indiase kastesysteem bestaat niet in Pakistan, zegt Morgahi. 'Er is wel een
klassebewustzijn. In de grote steden is de invloed van de stam waar je uit
voortkomt, afgezwakt. Maar in sommige delen van de Punjab, waar de familie van
Adeel en Yasmeen vandaan komt, spelen stammen nog wel een grote rol. Vooral als
er huwelijken worden gesloten. Dan spelen geldzaken mee, wordt gekeken naar
erfenissen, naar grondbezit. Dat moet bij voorkeur binnen de familie blijven.'

De familie van Adeel

De advocaat van Adeel D., Wieteke Drummen, wil niet ontkennen dat zich onder de
oppervlakte van de Nederlandse maatschappij van alles afspeelt in de Pakistaanse
gemeenschap. Maar volgens haar is de cultuur er in het geval van de familie D.
'met de haren bijgesleept'. 'De zaak is gekaapt door activisten', zegt ze een
week na de inhoudelijke behandeling op haar kantoor in Amsterdam.

Bij het gesprek zijn de vader, moeder, een broer van Adeel en een
familievriendin aanwezig. Ze voelen zich slachtoffer van een cultureel
zwart-wit-denken.

Drummen heeft de familie het afgelopen jaar goed leren kennen. Ze noemt hen
'redelijk geassimileerd'. Roddels en achterklap hebben het strafproces te zeer
gekleurd, vindt ze. 'Mensen denken in patronen. Alles is in een Pakistaans
cultureel perspectief gezet.'

Ze wijst op het verhoor van nicht Aroosa Kahn, bij wie Yasmeen een maand was
ondergedoken. 'De openingsvraag was: 'Kun je me precies vertellen hoe het zit in
jullie cultuur?' Zonder die cultuur zou de perstribune niet vol hebben gezeten.
Ene Henk die na een ruzie zijn vrouw Ingrid bij de keel grijpt en later begraaft
in de tuin, had niet zo veel persrumoer gegeven.'

Drummen heeft de officier van justitie tijdens de rechtszitting gewezen op
tegenstrijdigheden in getuigenverklaringen en het Whatsapp-verkeer tussen
Yasmeen en haar nicht, vriendinnen en moeder in Pakistan. 'Ze leefde niet
geïsoleerd en er is geen eenduidigheid over de mishandeling. Misschien heeft
Yasmeen niet altijd de waarheid gesproken. We kunnen het haar niet meer vragen.
Helaas.'

De broer van Adeel ergert zich aan de 'indianenverhalen' over zijn familie. 'Ze
worden verteld door vrouwen die niet bij Yasmeen over de vloer kwamen. Ze zijn
niet gebaseerd op feiten, maar op emoties.'

Het klopt dat het niet boterde tussen Yasmeen en de schoonmoeder, geeft de
familie toe. 'Yasmeen was enig kind en misschien eenzaam, maar ze werd niet
opgesloten, had voldoende te eten en een kast vol kleren', zegt de vader. De
broer zegt dat Adeel veel werkte en ook nog uitging met vrienden. 'Alsof hij nog
vrijgezel was. Dat maakte Yasmeen wellicht ongelukkig.'

Als Adeel gewoon 112 had gebeld in plaats van in paniek het lichaam van Yasmeen
te verdonkeremanen, zou haar dood geen cultureel stempel hebben gekregen, denkt
de familie. De vader zegt dat hij al sinds 1980 in Nederland is. De familie
heeft zich aangepast, is modern.

In de rechtszaal vertelde Adeel over zijn vrije opvoeding. Uit dankbaarheid
daarvoor accepteerde hij de partnerkeuze van zijn ouders en trouwde met zijn
nicht. Op die opmerking reageerde de rechter fijntjes: 'Modern? Zo zien we dat
in het Westen bepaald niet.'

'Dat kan zo zijn', zegt de vader van Adeel. 'Maar bij ons is dat normaal.
Yasmeen was het er mee eens en haar moeder ook.'

Adeels broer concludeert bitter dat 'vrijwel niemand bereid is zonder oogkleppen
op naar de feiten te kijken'.

Lastig is dat die feiten wederzijds worden betwist. Zo ontkent de moeder van
Adeel dat ze ooit telefonisch is geïnterviewd door Aurangzeb voor Dichtbij
Nederland. Dat ze daarin zou hebben gezegd: 'Yasmeen zal wel zijn weggelopen,
weet ik veel waar ze is.' En dat ze Aurangzeb heeft bedreigd toen die het wilde
uitzenden. 'Het is gelogen. Ik ken haar niet eens', zegt de schoonmoeder van
Yasmeen.

Geconfronteerd met getuigenverklaringen over dat radiogesprek krabbelt ze terug
en vertelt ze begin 2015 door een vrouw te zijn gebeld, maar dat ze een
interview heeft geweigerd, omdat de politie met de zaak bezig was.

Losse eindjes

Musa, Aurangzeb en de nabestaanden van Yasmeen zijn er nog altijd van overtuigd
dat de familie D. betrokken is bij haar dood. Ze vinden dat het OM te weinig
onderzoek heeft gedaan naar de rol van de familie. Ze wijzen erop dat er
verschillende officieren van justitie op de zaak hebben gezeten en dat er nog
talloze losse eindjes zijn.

'Er is uitgebreid onderzoek verricht, dat heeft twee medeverdachten opgeleverd',
zegt een woordvoerster van het OM. 'Aanwijzingen van betrokkenheid van de
familie zijn er niet.'

Teleurstellend, vinden de feministen. Maar de oproer is niet voor niets geweest.
Enkele vrouwen zijn uit hun culturele schulp gekropen. Ze zeggen te zullen
strijden voor hun rechten. Haar dood is ook niet in de doofpot beland, zegt
Aurangzeb. Haar grootste vrees nadat ze de vraag 'Wie weet waar Yasmeen is?'
voor het eerst had horen stellen.

Tien jaar celstraf voor echtgenoot Adeel D.

De rechtbank in Rotterdam heeft de Pakistaanse Nederlander Adeel D. donderdag
veroordeeld tot tien jaar cel voor het wurgen van zijn vrouw Yasmeen. Moord met
voorbedachten rade achtte de rechtbank niet bewezen. Hoewel de rechter het wel
aannemelijk vond dat D. van zijn vrouw, een volle nicht, af wilde. In november
2014 had D. een brief gestuurd aan de Immigratie- en Naturalisatiedienst IND,
waarin hij meldde dat de relatie was stukgelopen. Kennelijk hoopte hij dat
Yasmeen, een importbruid, naar Pakistan zou worden teruggestuurd.

Vlak voor haar dood had hij op internet gezocht naar de tien dodelijkste
gifsoorten en naar waterdiepten in de Maas. De verklaringen die D. daarover
heeft afgelegd, dat mogelijk Yasmeen van zijn iPhone gebruik had gemaakt en dat
de brief aan de IND op eigen houtje door een bevriende advocaat was opgesteld en
verstuurd, vond de rechter ongeloofwaardig.

Kwalijk vond de rechter dat D. het lichaam van Yasmeen, met hulp van twee
vrienden, had laten verdwijnen en op radio en televisie vertelde dat hij niet
wist waar ze was. Daarmee heeft hij het leed vergroot van de nabestaanden, die
nog hoop koesterden. D.'s vrienden kregen een celstraf van 10 en 5 maanden.

Verborgen leed is naar buiten gekomen. Dat is bij de gevestigde orde niet goed
gevallen (Amer, Morgahi antropoloog)




Bekijk de oorspronkelijke pagina: ,

LOAD-DATE: 4 February 2016

LANGUAGE: DUTCH; NEDERLANDS

GRAPHIC: Februari 2015, na de vondst van het lichaam van Yasmeen vragen vrouwen
en meisjes voornamelijk uit de Pakistaanse gemeenschap in Rotterdam om aandacht
voor de onderdrukte vrouw.
Foto Guus Dubbelman / de Volkskrant

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               38 of 54 DOCUMENTS



                                 de Volkskrant

                            5 februari 2016 vrijdag

Schnabel: evolutie euthanasiepraktijk volstaat

BYLINE: GIJS HERDERSCHEÊ, MAUD EFTING

SECTION: Ten Eerste; Blz. 14

LENGTH: 1107 woorden


Acht vragen over hulp bij zelfdoding

Er is geen reden om de Euthanasiewet te veranderen. Alleen een arts mag een
doodswens vervullen en louter op medische gronden.

Wat adviseert de Commissie voltooid leven, onder leiding van Paul Schnabel?

De hamvraag voor de commissie: Hoe kan invulling worden gegeven aan de wens van
een toenemende groep Nederlanders om meer zelfbeschikkingsrecht als zij hun
leven voltooid achten? Het advies: de Euthanasiewet hoeft niet te veranderen.
Veel mensen met een 'voltooid leven' hebben volgens de commissie ook last van
een opeenstapeling ouderdomsklachten. Daarmee kunnen zij voldoen aan de eis van
'ondraaglijk en uitzichtloos lijden' en kunnen ze in aanmerking komen voor
euthanasie.

Bij de groep mensen met een doodswens vanwege een 'voltooid leven' zonder
medische problemen is volgens Schnabel geen basis voor euthanasie. Die groep
lijkt volgens de commissie klein. 'Het is een theoretische groep', zegt
Schnabel. Hij vindt dat alleen artsen hulp bij zelfdoding mogen verlenen.

De commissie presenteerde het advies, gevraagd door de ministeries van
Volksgezondheid en van Veiligheid en Justitie, donderdag.

Wat is dat eigenlijk, 'voltooid leven'?

Het is 'existentieel lijden'. Doorgaans gaat dit over oudere mensen wier
belevingswereld zo klein is geworden dat ze die als nutteloos, zinloos en
uitzichtloos ervaren. Als ze daar ernstig aan lijden, wordt dat 'voltooid leven'
genoemd. In 2010 startten bekende Nederlanders zoals Frits Bolkestein, Jan
Terlouw en Mies Bouwman het burgerinitiatief Uit Vrije Wil, waarin zij vragen om
legalisering van stervenshulp aan deze ouderen.

Wat mag er nou wel en wat niet?

Zelfmoord is in Nederland niet strafbaar. Maar hulp bij zelfdoding is dat wél.
Artsen mogen dit doen, maar daarbij moeten ze aan dezelfde zorgvuldigheidseisen
voldoen als bij euthanasie. Dat betekent onder meer dat iemand 'ondraaglijk en
uitzichtloos' moet lijden, dat hij wilsbekwaam is en dat de arts getoetst moet
worden door een andere arts.

Voor gewone burgers is hulp bij zelfdoding altijd strafbaar, al leidt het niet
per definitie tot een veroordeling. Albert Heringa, die filmde terwijl hij zijn
99-jarige moeder Moek aan een zachte dood hielp, werd uiteindelijk ontslagen van
rechtsvervolging.

Hoe denkt Nederland hierover?

Volgens de commissie wil een 'substantiële minderheid' van de Nederlanders dat
ouderen die dat wensen hun leven kunnen beëindigen. In een onderzoek was 45
procent het eens met de stelling: 'Oudere mensen moeten in staat worden gesteld
middelen te verkrijgen waarmee zij op een door henzelf te bepalen moment een
einde aan hun leven kunnen maken.' In 2009 kon 40 procent van de 64-plussers
zich indenken dat ze ooit een laatstewilpil wilden hebben, of een 'pil van
Drion'.

Wordt hier een substantiële minderheid genegeerd?

Volgens Schnabel wordt die mening vooral ingegeven door angst voor gebreken die
met ouderdom gepaard gaan. Hij stelt dat die gebreken te zijner tijd tezamen wel
de basis kunnen worden voor euthanasie. 'Het hoort een moeilijke beslissing te
blijven', stelt Schnabel.

Hij stelt dat mensen zich moeten voorbereiden op het accepteren van ouderdom.
Ook moeten we eenzaamheid zien te voorkomen en ouderen ondersteunen bij hun
sociale contacten. Er moet meer aandacht zijn voor zingeving en spirituele zorg.
De ouderdom moet een herwaardering krijgen.

Hoe dat allemaal moet, daarover gaat de commissie niet. 'Dat zou een andere
commissie kunnen doen', aldus Schnabel.

Verandert er nog wat?

De zorgvuldigheidseisen in de wet zijn met opzet algemeen geformuleerd, aldus
het rapport. Dat betekent dat de uitleg dus kan veranderen. Schnabel zegt dat de
euthanasiepraktijk sinds de start van de wet in 2002 is geëvolueerd. Als
voorbeeld noemt Schnabel het geval van de moeder van Heringa. 'Onder de huidige
criteria zou een arts euthanasie bij haar toepassen.'

Wat doen mensen die 'klaar zijn met leven' en geen euthanasie krijgen?

Afwachten. Maar er zijn ook ouderen het water ingereden om zich zo te
verdrinken. Anderen stappen naar De Einder of naar de NVVE om na screening
adviezen krijgen om via internet in het buitenland dodelijke medicatie te
bestellen.

En wat doet de politiek ?

Die reageert volgens vertrouwde scheidslijnen. De PVV zwijgt. De christelijke
partijen CDA, CU en SGP zijn tevreden, net zoals de SP. Maar de meerderheid -
VVD, PvdA, D66, GroenLinks - is teleurgesteld over het advies. D66 werkt aan een
initiatiefwetsvoorstel voor euthanasie bij voltooid leven. Het kabinet reageert
'voor de zomer'.

pagina 19 Commentaar: onvoltooid debat




'Existentiële doodswens verdwijnt niet'

Robert Schurink, directeur Nederlandse Vereniging voor een Vrijwillig
Levenseinde (NVVE):

'Dit is een teleurstellend advies. De commissie heeft geen moeite gedaan om in
kaart te brengen hoe groot de groep is van mensen die hun leven voltooid vinden
en niet voldoende medische klachten hebben voor euthanasie. Eigenlijk zegt ze
dat die groep niet bestaat. Maar wij weten dat er steeds meer mensen zijn die
zeggen: ik wil niet zo'n sterfbed als mijn vader of moeder. Maar over die trend
naar meer zelfbeschikking wordt in het rapport niet gerept. Nu sturen ze het
probleem terug naar de spreekkamer, waar artsen worstelen met deze vraag. Wij
vinden dat onderzocht moet worden hoe groot die groep is en daar willen wij
natuurlijk aan meewerken. Het is goed dat de commissie aandacht besteedt aan
mogelijke oplossingen, zoals het bestrijden van eenzaamheid, maar je kunt er nog
zoveel geld en energie aan besteden: een existentiële doodswens verdwijnt niet.
Mensen van honderd die zo'n wens hebben, zijn klaar met leven.'

Kees van der Staaij, Staatkundig Gereformeerde Partij (SGP)

De Staatkundig Gereformeerde Partij (SGP) is principieel tegen euthanasie.
Partijleider Kees van der Staaij is blij dat het rapport van de
commissie-Schnabel de wet niet wil verruimen en eenzaamheid wil tegengaan. 'Het
leven is het meest kostbare geschenk dat God ons geeft. We moeten om zieke en
kwetsbare mensen heen staan en met ale zorg omringen. Alle middelen gebruiken om
pijn en lijden te verlichten. Als morfine gebruikt wordt om pijn te verlichten
dan is dat toegestaan, omdat het dan niet bedoeld is om een eind aan een leven
te maken. Al kan dat wel het gevolg zijn. De individualisering van de
samenleving eist een hoge tol: mensen slijten hun oude dag soms in grote
eenzaamheid. We moeten voorkomen dat ouderen zich moeten verdedigen voor het
feit dat zij nog leven. Het is ontzettend verdrietig als oude mensen, uit
eenzaamheid, hun leven zinloos vinden. De SGP neemt die zorg serieus.'

'Leven is meest kostbare Gods geschenk'




Bekijk de oorspronkelijke pagina:

LOAD-DATE: 4 February 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               39 of 54 DOCUMENTS



                                 de Volkskrant

                           4 februari 2016 donderdag

'Beperkingen bij bombarderen geen probleem'

BYLINE: VAN ONZE VERSLAGGEVER FOKKE OBBEMA

SECTION: Ten Eerste; Blz. 11

LENGTH: 574 woorden


Nederlandse F-16-vliegers die gaan deelnemen aan het bombarderen van
Islamitische Staat (IS) in Syrië kunnen 'prima uit de voeten' met de beperkingen
die het Nederlandse kabinet aan het bombarderen stelt. Dat heeft de hoogste
militair van Nederland, commandant der strijdkrachten Tom Middendorp, woensdag
gezegd tijdens een technische briefing aan Kamerleden.

De bombardementen mogen van het kabinet niet ten goede komen aan het regime van
president Assad. Ook mogen niet in strijd met het humanitaire oorlogsrecht
civiele doelen zoals olie-installaties en gelddepots van IS worden geraakt.
'Alle landen van de coalitie hanteren dezelfde beperkingen, dus dat is geen
enkel probleem', aldus Middendorp. Zijn militairen doen bij de planning van
bombardementen 'mee met de beoordeling' en kunnen een 'rode kaart' trekken, als
een actie niet past binnen de doelstellingen. 'Maar dat is tot dusver niet nodig
gebleken'.

Wim Geerts, topambtenaar van Buitenlandse Zaken, stelde dat olieraffinaderijen
wel een 'legitiem doelwit' kunnen zijn, 'wanneer die rechtsreeks brandstof
leveren aan IS of als wapendepot dienen. Ze worden dus niet uitgesloten.'
Datzelfde geldt voor banken of gelddepots waarvan IS gebruikmaakt, 'maar die
zullen niet snel een militair doelwit worden, omdat zij vaak ook door anderen
dan IS worden gebruikt', aldus Middendorp.

Dat de strijd van 'de coalitie' tegen IS niet ten gunste van Assad gaat komen,
acht de commandant der strijdkrachten een haalbare doelstelling, omdat het
Syrische regeringsleger in het oosten van het land grotendeels afwezig is. Hij
bestreed dat alle acties tegen IS per definitie gunstig voor Assad zijn: 'Daar
kun je ook anders over denken. Want het verzwakken van IS kan ook leiden tot een
versterkte positie van de oppositie tegen Assad.' De vliegtuigen van de coalitie
blijven weg van de weinige gebieden en steden, waar IS en het regeringsleger wel
rechtsreeks tegenover elkaar staan.

Middendorp benadrukte het belang van het aanpakken van de IS-aanvoerlijnen naar
Irak: 'We zijn in staat om in Irak allerlei doelen en strijders uit te
schakelen, maar merken ook dat die net zo gemakkelijk weer aangevuld worden
vanuit het oosten van Syrië.' In dat gebied heeft IS nu nog 'veel
bewegingsvrijheid', taxeerde hij.

Bedoeling is nu om vooral 'vaste locaties' zoals munitieopslagplaatsen en
trainingsfaciliteiten te bestoken. 'Veel lastiger' doelwitten zijn de
vrachtauto's waarin munitie en strijders worden vervoerd, want 'die bevinden
zich tussen duizenden andere vrachtauto's van gewone burgers'. Kansrijker zijn
de 'statische punten', die de coalitie vaststelt 'na lange observaties, die
weken of zelfs maanden kunnen duren om met name het risico van collateral damage
(burgerslachtoffers, red.) zo klein mogelijk te houden. Als u bedenkt dat we
duizenden doelen uitschakelen, dan kunt u nagaan wat voor enorm apparaat
daarachter schuilgaat.'

Middendorp waarschuwde niet al te grote illusies te hebben over de impact van de
Syrische bombardementen: 'In Syrië is de militaire component slechts een deeltje
van de oplossing. Dat beseffen onze militairen ter plekke terdege.' Minstens zo
belangrijk is het politieke proces dat in Genève plaatsvindt onder regie van de
VN. VVD-woordvoerder Han ten Broeke noemde het in de Volkskrant krant 'niet
handig' dat het kabinet nu al het vertrek van de Syrische president Assad eist,
omdat er nog zaken met hem moeten worden gedaan.




Bekijk de oorspronkelijke pagina:

LOAD-DATE: 3 February 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               40 of 54 DOCUMENTS



                                 de Volkskrant

                            3 februari 2016 woensdag

Superfilantroop heerst als absolute monarch

BYLINE: THOMAS VON DER DUNK IS CULTUURHISTORICUS.

SECTION: Opinie en Debat; Blz. 24

LENGTH: 771 woorden


Neo-absolutisme


Filantropen bepalen zelf waaraan de miljoenen gegeven worden die zij aan de
fiscus onttrokken hebben.

Le roi decide seul - de koning beslist in z'n eentje: dat waren ideologie én
praktijk tijdens het absolutistische koningschap uit de dagen van Lodewijk XIV,
en zo kwam het zelfs nog terecht in de Nederlandse Grondwet van 1815. Ook Willem
I mocht nog in z'n eentje beslissen aan welke publieke doeleinden de
belastinggelden zouden worden besteed.



Die vier woorden schoten mij te binnen bij het interview met Bill Gates in Vonk
(30 januari). De titel was veelzeggend: 'Ik koop geen schilderijen, maar een
betere wereld'. Dat laatste betreft de honderden miljoenen die de rijkste man
ter wereld nu via zijn Bill & Melinda Gates Foundation aan goede doelen
besteedt. Slechts twee mensen bepalen waaraan: Bill en zijn echtgenote. Het
grote voordeel van een private stichting in plaats van de overheid: 'Wij hoeven
met niemand rekening te houden.'

Wie is deze Gates om te denken dat hij even 'de wereld koopt'? En dat hij en
zijn vrouw beter kunnen beoordelen wat voor de grote wereldvraagstukken de
zinvolste oplossingen zijn dan honderden deskundigen binnen een door burgers via
verkiezingen gelegitimeerd staatsapparaat? Dat succesvol ondernemerschap iemand
qualitate qua voor een leidende rol op elk ander gebied kwalificeert?

Bij alle goede bedoelingen verraadt Gates' uitspraak een grootheidswaan die aan
Lodewijk XIV herinnert. Ook die meende uit hoofde van zijn succes op één
beleidsterrein ook het beste te weten op terreinen waarvoor hij nooit had
doorgeleerd: 'Er bestaat geen twijfel dat wij ons vaak op Gods plaats bevinden
en dan ook Zijn inzicht delen, bijvoorbeeld bij de verdeling van onze gunsten'.


Voor sommigen fungeert Bill Gates inderdaad als een soort god. Drie
fractieleiders gingen afgelopen week bij Hem te biecht, om zich aan Zijn
Wijsheid te laven, die van VVD, CDA en D66 - uitgerekend de drie partijen die nu
net de D van democratisch in hun naam dragen. Als iets echter haaks staat op de
uitgangspunten van de democratie, dan wel het systeem-Gates. Niet het one man,
one vote van de burgers die via de politiek gezamenlijk bepalen waaraan de
miljoenen uitgegeven zullen worden, maar het one dollar, one vote van de
plutocratie, waarmee enkele superrijken zonder enige democratische controle de
beleidsrichting bij onderwijs of gezondheidszorg kunnen dicteren.

Gates vermag, ondanks herhaald aandringen van beide interviewers, hiervan het
bezwaarlijke niet in te zien - ook dat heeft hij gemeen met verlichte
vorstelijke weldoeners als Frederik en Catharina de Grote. Ook die leden aan
grove zelfoverschatting en bepaalden graag zelf wie of wat met geld bedacht kon
worden: alles voor, maar niets door het volk.

Gezien de grote afhankelijkheid van de kwaliteit van de monarch lag willekeur
steeds op de loer. Juist daartegen kwam de burgerij vanaf 1789 in opstand, wat
uitmondde in de parlementaire democratie. Die staat door de toenemende mondiale
ongelijkheid steeds meer onder druk - dat de 62 rijksten evenveel bezitten als
de armste 3,5 miljard, leidt tot krankzinnig scheve machtsverhoudingen. Enkele
multinationals beschikken over grotere budgetten dan sommige staten en kunnen
daarmee dus ook de facto zulke staten (om-)kopen. Denk aan de banden tussen
Google en Cameron (Economie, 29 januari).

Het wrange aan de particuliere vrijgevigheid van die superfilantropen is dat zij
er, door staten tegen elkaar uit te spelen, in geslaagd zijn voor hun bedrijven
ridicuul lage belastingtarieven te bedingen en nu dus zelf bepalen aan welke
persoonlijke maatschappelijke hobby's de miljoenen geschonken worden die zij
eerst aan de fiscus onttrokken hebben - en de samenleving dus anders naar háár
inzicht had kunnen besteden.

Volgens neoliberalen kunnen burgers zelf het beste beoordelen waaraan hun geld
uitgegeven moet worden. Maar kan een Mercedesbestuurder echt beter bepalen welke
autoweg nodig is dan een Toyotabezitter? Om niet geheel op liefdadigheid
aangewezen te zijn, moeten gewone burgers méér belasting betalen om wat de
Microsofts dankzij speciale rulings minder betalen te compenseren. Brussel wil
eindelijk wat aan die scheefgroei doen. Dat dan speciaal de VVD een bijna
fysieke weerzin heeft tegen de ontmanteling van Nederland als
belastingontduikersparadijs, plaatst haar pretentie 'voor de hardwerkende
Nederlander' op te komen in een bijzonder licht. Het verklaart wel waarom
Zijlstra voor advies bij Gates is langsgegaan.

Dat de 62 rijksten evenveel bezitten als de armste 3,5 miljard, leidt tot
krankzinnig scheve machts- verhoudingen




Bekijk de oorspronkelijke pagina:

LOAD-DATE: 2 February 2016

LANGUAGE: DUTCH; NEDERLANDS

GRAPHIC: THOMAS VON DER DUNK

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               41 of 54 DOCUMENTS



                                 de Volkskrant

                            2 februari 2016 dinsdag

De vrouwen rukken overal op

BYLINE: DIRK-JAN VAN BAAR

SECTION: Opinie en Debat; Blz. 20

LENGTH: 863 woorden


Feminisme


Het feminisme fungeert als laatste verdedigingslinie tegen dreigende
zedenverwildering van binnenuit en oprukkende barbarij van buitenaf.

Het feminisme is (het woord zegt het al) een vrouwenzaak. Dat zal verklaren
waarom mannen er zo weinig over zeggen en er lippendienst aan bewijzen door hun
lippen stijf op elkaar te houden. Ruzie met je vrouw, je vriendin, je dochter,
of je moeder; je hebt het liever niet.



De babbelshows over voetbal op tv zijn de laatste bolwerken van mannen onder
elkaar. Verder rukt de vrouw overal op, ook richting top, al wordt er altijd bij
gezegd dat dit 'ontzettend langzaam' gaat. Wat onzin is: de wereld verandert
waar je bij staat.

Wie had een halve eeuw geleden kunnen denken dat de (uitgeklede) krijgsmachten
van Duitsland, Nederland en enkele Scandinavische staten onder leiding zouden
staan van een vrouw? En dit zien we niet alleen in protestantse landen. Spanje,
dat na de aanslagen in Madrid zijn troepen terugtrok uit Irak, had al een
minister van Defensie die ook nog zwanger was. Erger van God los kun je niet
zijn.

Misschien verklaart dat de populariteit van Poetin, een ouderwetse bullebak die
nog weet hoe je angst moet aanjagen. Dat is er in het softe Europa niet meer
bij, al heerst er in ons gefeminiseerde werelddeel ook een staat van morele
paniek.

De nieuwjaarswisseling in Keulen had nooit zo'n ophef kunnen veroorzaken als het
niet om 'onze vrouwen' ging die door opgewonden buitenlandse mannen in hun eer
waren aangetast. Anders dan bij de aanslagen in Parijs vielen er geen doden,
maar van onze vrouwen moeten ze afblijven. Een antropologische oerschreeuw, ware
het niet dat de feminisering van westerse samenlevingen een novum is. Nooit
eerder in de menselijke geschiedenis maakten velen zich zo druk over de
gelijkheid tussen man en vrouw, een fundamentele waarde die de superioriteit van
ons beschavingstype moet onderstrepen.

'Wij zijn beschaafd' (en zij niet), zei Mark Rutte, om zijn walging van Keulse
toestanden kracht bij te zetten. Progressieven en conservatieven bieden tegen
elkaar op, waarbij islamcritici met een beroep op Ayaan Hirsi Ali weten dat de
vrouw in het vrije Westen het best tot haar recht komt en geharde feministen
juist de onderdrukte moslimman in bescherming nemen omdat de blanke man ook niet
deugt. De dames willen zich niet voor het karretje laten spannen van
vreemdelingenhaters. De schaamte voorbij schreef Anja Meulenbelt al in 1976,
toen zij nog geen bekende activiste was voor de Palestijnse zaak.

Het bloed kruipt waar het niet kan gaan. Zo is iedereen ineens tegen politieke
correctheid, die de Duitse politie blind heeft gemaakt voor de
massa-aanrandingen op het Keulse Domplein. Alsof dit niet de nieuwe politieke
correctheid is. In Nederland wordt nu schande gesproken van een Polizei die niet
ingrijpt. In de jaren zeventig heette alles met een gummiknuppel nog fascist.
Omdat Duitse ordehandhavers bang waren te stigmatiseren, kregen buitenlandse
horden vrij spel. De vrouwelijke burgemeester van Keulen, in oktober zelf door
een neonazi aangevallen, moest het ontgelden, omdat zij haar sekse-genoten had
aangeraden dronken menigten voortaan op armlengte te houden. Fout, volgens de
critici (onder wie onze emancipatieminister Lodewijk Asscher), omdat zij met
haar zienswijze vrouwen medeverantwoordelijk maakte voor wat hun overkomen was.
Maar zijn vrije vrouwen, die ooit in tuinbroeken gekleed gingen, dan helemaal
niet verantwoordelijk meer voor de hormonenhuishouding die ze bij mannen,
testosteronbommen of niet, in beweging kunnen zetten?

Complexe materie, maar in de jaren negentig zijn zulke ongerijmdheden al in
kaart gebracht door de filosoof Bart Croughs. In zijn In de naam van de vrouw,
de homo en de allochtoon gaf hij een perfecte kenschets van het denken van de
progressieve intelligentsia.

Je hoort vaak dat links aan zelfhaat lijdt en het eigen volk in naam van gelijke
rechten veronachtzaamt. Dat zie ik anders. Er is wel degelijk politiek correct
gevoel voor hiërarchie en 'het eigene'. Eerst komt de eigen vrouw, dan de homo
(tegenwoordig lhbt, een razendsnel ingeburgerde afkorting waarvan ik even heb
gedacht dat het een zorgverzekeraar was), en dan pas de allochtoon, van wie de
man 'na Keulen' nodig naar onze zin moet worden opgevoed. De boodschap wordt
meestal verkondigd door een zwarte vrouw, zodat deze nooit paternalistisch,
seksistisch of racistisch kan zijn. Tegelijk is het geëmancipeerde mensbeeld
extreem bevoogdend. Ook de nobele wildeman van weleer, die nu onze winkelstraten
onveilig maakt, moet aan de ketting. Net als zijn blonde soortgenoot.

Natuurlijk is er nog zoiets als democratie, waarin de gewone man een stem heeft.
Maar in onze hoogopgeleide samenleving staat hij onderaan. Hij is waardeloos,
als soldaat voor de vrijheid, als weggesaneerde arbeider voor het bnp, als
beschermheer van onze vrouwen op straat. Alleen als teddybeer en brave
kindervriend heeft hij nog toekomst. Niks gendergelijkheid, de gewone man is in
stilte afgeschreven. Ondertussen is het feminisme onze laatste verdedigingslinie
tegen dreigende zedenverwildering (van binnenuit) en oprukkende barbarij (van
buitenaf).




Bekijk de oorspronkelijke pagina:

LOAD-DATE: 1 February 2016

LANGUAGE: DUTCH; NEDERLANDS

GRAPHIC: Dirk-Jan van Baar is historicus.

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               42 of 54 DOCUMENTS



                                 de Volkskrant

                            30 januari 2016 zaterdag

De leugen regeert

BYLINE: DOOR MICHAEL PERSSON

SECTION: Vonk; Blz. 4, 5, 6

LENGTH: 1973 woorden


Het Trump-effect - Presidentskandidaten VS nemen loopje met waarheid Het
Trump-effect


Amerikaanse presidents-kandidaten liegen erop los. Er valt door de media niet
meer tegenop te corrigeren.

Dit is een ongemakkelijk verhaal. Een verhaal over twee partijen, waarin de ene
partij er beter vanaf komt dan de andere partij - dat lijkt al snel een
partijdig verhaal. Daar houden journalisten niet van.

Maar dit is een feitelijk verhaal en dit is het feit: alle Amerikaanse
presidentskandidaten zijn leugenaars, alleen sommige meer dan andere.



Of het nou is om de kiezers boos te maken of om ze bang te maken: er zijn de
afgelopen maanden honderden hele en halve onwaarheden over de Amerikanen
uitgestrooid. In interviews, in debatten, tijdens toespraken: de
verkiezingscampagnes staan bol van de leugens. En sommige kandidaten zijn er
meer bedreven in dan andere.

De Republikeinen, om precies te zijn.

'Het is erger dan ooit', zegt Norman Ornstein, een politiek commentator in
Washington. Vier jaar geleden schreef hij met collega Thomas Mann een boek
waarin zij voor het eerst op de hoofdschuldige wezen. 'De Republikeinse partij
is een opstandige outsider geworden. De partij is ideologisch extreem, veracht
het sociale en economische regime, minacht compromissen en laat zich niet
overtuigen door feiten, bewijzen en wetenschap.'

Ornstein is verbonden aan het American Enterprise Institute, de conservatieve
denktank die intellectueel onderdak bood aan Ayaan Hirsi Ali na haar vertrek uit
Nederland. 'Als je vier of acht jaar geleden op een leugen werd betrapt, kwam je
als presidentskandidaat al snel in de gevarenzone terecht. Nu komen ze er veel
gemakkelijker mee weg.'

Wat is er gebeurd?

Donald Trump, dat is wat er is gebeurd. De branieschopper uit New York neemt
zijn eigen waarheid mee naar het debat. Omdat hij graag dingen zegt die niemand
zegt, zit daar ook van alles tussen wat niet klopt, onhaalbaar is of pure bluf.
Het zijn niet alleen leugens: Trump zegt dingen die niet waar zijn, maar ook
dingen die nooit waar kunnen worden. Een muur aan de grens en Mexico gaat ervoor
betalen? Trump denkt dat hij alles kan maken en dus ook dat hij alles kan
zeggen.

Maar hij is niet de enige. Sterker nog: in een lijst van PolitiFact, een website
die uitspraken controleert op hun waarheidsgehalte, prijkt neurochirurg Ben
Carson bovenaan als grootste leugenaar. Van 25 van zijn gecontroleerde
uitspraken wordt 84 procent als grotendeels onwaar, onwaar of een flagrante
leugen beschouwd. Trump komt tot 76 procent.

Grenzen verleggen

'Ik weet niet zeker of we meer leugens zien dan vroeger', zegt Louis Jacobson
van PolitiFact, dat in 2007 door een krant in Florida werd opgericht en een jaar
later een Pulitzer-prijs won. 'Het is lastig te kwantificeren, omdat we niet
pretenderen volledig te zijn. Maar outsiders als Donald Trump en Ted Cruz zijn
wel echt grenzen aan het verleggen.'

Hij ontdekte twee weken geleden dat een campagnefilmpje van Trump niet klopt: de
beelden van mensen die als krioelende insecten een grens bestormen, komen niet
uit Mexico, maar uit Marokko. Wat hij ziet, zegt hij, is dat kandidaten minder
reageren op het oordeel van factcheckers. Dat was expres, was de reactie van het
team-Trump. Jacobson: 'Als wij vroeger iets als onwaar betitelden, probeerden de
campagneteams dat nog wel de goede kant op te spinnen. Door wat extra uitleg en
context te geven. Dat doen ze nu minder. Ze vinden het minder erg.'

'Vroeger gingen politici in de verdediging als ze op een leugen waren betrapt',
zegt Ornstein. 'Ze zeiden dat ze verkeerd geciteerd waren, of iets anders hadden
bedoeld. Maar nu ontkennen ze niets. Ze zeggen nooit: oeps, ik heb me vergist.
Sterker nog: ze beschuldigen de journalisten die hen hebben ontmaskerd van
vooringenomenheid. En bij een volgende gelegenheid herhalen ze de leugen.'

Neem Carly Fiorina, die in een debat een documentaire over een abortuskliniek
beschreef. Een spartelende foetus werd in leven gehouden om organen te oogsten,
zei ze. Al tijdens het debat twitterden factcheckers dat haar verhaal niet
klopte. Maar toen haar later werd gevraagd of ze zich had vergist, zei Fiorina:
'Nee, integendeel. Ik heb die beelden gezien. Ik vind het merkwaardig dat al die
zogenaamde factcheckers in de mainstream-media zeggen dat dit niet bestaat.'

Ook de beelden van juichende moslims in New Jersey op 9/11, door Trump genoemd
tijdens een ander debat, zijn nooit gevonden. 'Maar hoe vaker die uitspraak werd
ontkracht, hoe meer hij het herhaalde', zegt Greg Sargent,
commentator-verslaggever van The Washington Post. 'Hij heeft zijn campagne
gevormd rond leugens. Hij vertelt zijn aanhangers wat zij willen dat waar is.'

Historisch stijlverschil

Het succes van Trump en Cruz heeft ook de gematigde kandidaat Marco Rubio
verleid wilder met de waarheid om te gaan, signaleert Ornstein. Jeb Bush is de
enige middenkandidaat die Trump op zijn uitlatingen durfde aan te pakken - en
kijk waar het hem heeft gebracht. Hij krijgt nog maar een paar procent in de
peilingen.

Ook de Democratische kandidaten, Hillary Clinton, Bernie Sanders en Martin
O'Malley, liegen af en toe of doen iets wat daarop lijkt. Maar ze doen het een
stuk minder, zo blijkt uit Politifacts. Clinton sleept nog wel de e-mailaffaire
achter zich aan, het schandaal dat ze als minister van Buitenlandse Zaken haar
privémail gebruikte. Daarover heeft ze lang ontwijkende antwoorden gegeven. Maar
in de campagne zijn Democraten 'gedisciplineerder' dan Republikeinen, zegt
Jacobson. 'Zij hebben misschien meer te verliezen.'

Daarnaast is er een historisch stijlverschil tussen Democraten en Republikeinen,
signaleert Ezra Klein van het onlinemedium Vox. Democraten houden van
gedetailleerde beleidsplannen, Republikeinen houden van grote gebaren. Daarin
draait het niet om details, maar om symbolisch bedoelde voorbeelden.
Overdrijving ligt op de loer - en dan worden voorbeelden al snel leugens.

Hoe moeten journalisten met die uitspraken omgaan? Klein en andere
Vox-journalisten, die de campagnes nauwgezet volgen, belegden er vorige week een
intern symposium over. Dylan Mat-thews, die de Republikeinse
belastingvoorstellen bekeek, hield daar 'een diep gevoel van nihilisme' aan
over. 'Het is overduidelijk dat geen van die plannen zal worden uitgevoerd. De
plannen zeggen hooguit iets over de denkrichting in conservatieve kringen.'

Maar dat is ook wat waard, vindt Andrew Prokop. 'We kunnen wel lekker sceptisch
zijn over de uitvoerbaarheid van Donald Trumps plan om moslim-immigranten te
weren, maar hij zegt het en hij is de leidende presidentskandidaat, en dus
moeten we zijn woorden serieus nemen.'

Het lijkt erop dat kritische journalisten het in confrontaties met de
presidentskandidaten moeilijker hebben. Tijdens een debat georganiseerd door
zender CNBC keerden de Republikeinse kandidaten zich massaal tegen de
debatleider, omdat die volgens hen te scherpe vragen stelde. Moedermaatschappij
NBC mocht daarna geen tweede debat meer organiseren. In New Hampshire is The
Union Leader geschrapt als mede-organisator van een debat volgende week. De
krant had Trump vergeleken met de lomperik Biff uit Back to the Future. En Trump
zelf weigerde deze week mee te doen aan een debat van Fox News, omdat
presentator Megyn Kelly hem vijf maanden geleden te hard zou hebben ondervraagd.


Ornstein denkt dat journalisten langzaam minder kritisch worden. Volgens Sargent
is dat niet aan de hand, in elk geval niet bij de schrijvende pers. 'Als er iets
is veranderd, is het dat we agressiever zijn geworden. We blijven hameren op
onwaarheden. Maar ja, wie luistert naar ons?'

Verzuiling

Niet de aanhangers van Trump en Cruz, van Carson en Fiorina. Deze kandidaten en
hun verzinsels hebben kunnen opbloeien dankzij een voedingsbodem die de
afgelopen twee decennia door de Republikeinse partij is gelegd. De partij heeft
haar aanhangers geleerd de mainstream-media te wantrouwen. Factchecks spelen pas
een rol wanneer de kandidaten ertegen kunnen foeteren op de hun goedgezinde
media-kanalen, de talkshows van Fox News - voor Trump geldt dat nu minder - en
de radioprogramma's van Rush Limbaugh en Laura Ingraham. Kritiek van de
'liberal' media werkt daar als een bevestiging van het eigen gelijk.

'Als Amerikaan hoef je geen geluiden te horen die je niet bevallen', zegt Katie
Glueck, politiek verslaggeefster van Politico. 'Het medialandschap is zo
gefragmenteerd dat je je nieuws kunt kiezen, zoals je je buurt of je kerk kunt
kiezen.' Deze verzuiling wordt versterkt door een zelf samengesteld Republikeins
menu aan digitale media: volg een website als Breitbart (het Amerikaanse
GeenStijl), aangevuld met de juiste Twitter- en Facebookaccounts, en je weet
alles wat je moet weten - volgens jezelf.

En zo kan het gebeuren dat 23 procent van de Amerikanen niet gelooft dat Barack
Obama in Amerika is geboren, en 17 procent daaraan twijfelt. Ornstein: 'Dit is
gevaarlijk voor de democratie. Als je niet start met een gemeenschappelijke set
feiten, kun je niet met elkaar discussiëren.'

Als de propagandastroom dreigt te worden dwarsgezeten, wordt dat gecorrigeerd.
Toen de National Review, het clubblad van klassieke Republikeinen, het vorige
week waagde tegengas te geven tegen Trump, werd het blad wreed door de nieuwe
populisten terzijde geschoven, als een victoriaanse herenclub die niets van de
huidige tijd begrepen heeft - en om te benadrukken dat de gewone man geen
boodschap meer heeft aan de elite. 'Wij hebben geen tijd om De Neergang van het
Romeinse Rijk te lezen; wij hebben het te druk met het vechten van onze
oorlogen, ontstoppen van onze wc's, repareren van onze auto's (...)', aldus John
Nolte op website Breitbart.

Breitbart nam het ook op voor Trump, toen hij deze week niet deelnam aan het
door Fox News georganiseerde debat. De rechtse opstandigen beschouwen hun
voormalige favoriete zender nu als onderdeel van de 'martinidrinkende'
gevestigde orde. Trump wordt een zuil op zichzelf.

Ook Democraten hebben hun eigen zuil. Maar de links-liberale media zijn strenger
voor hen. Het was The New York Times die in maart 2015 het nieuws bracht dat
Clinton haar privé-e-mail voor staatszaken had gebruikt, en wederom de Times die
in de zomer (op basis van Republikeinse bronnen, en foutief) berichtte dat er
een strafrechtelijk onderzoek naar Clinton was ingesteld. Ornstein vindt zelfs
dat de objectieve media té uitgebalanceerd zijn. 'Ze moeten zich realiseren dat
de polarisatie in het land asymmetrisch is. Republikeinen verschillen niet
alleen ideologisch van Democraten, ze saboteren de boel ook meer. Daar moeten de
media op bedacht zijn.'

'Duizenden en duizenden moslims stonden te juichen in New Jersey toen het World
Trade Center instortte.' (Donald Trump, Republikein)

'Die socialist zegt dat ze voor alles gaan betalen en ze alles gratis aan je
gaan geven, maar wat hij niet zegt is dat ze je belasting verhogen naar 90
procent.' (Chris Christie, Republikein)

'We gaan tapijtbombardementen uitvoeren op Islamitische Staat - niet op een
stad, maar op de plekken waar de strijders zitten. We gaan onze luchtmacht
gericht inzetten.' (Ted Cruz, Republikein)

'Bijna alle peilingen die zijn verschenen laten zien dat ik een veel sterkere
kandidaat zou zijn tegen de Republikeinen dan Hillary Clinton' (Bernie Sanders,
Democraat)

'In de klas van 1968 op de Loemoemba Universiteit in Moskou zaten Mahmoud Abbas
en Ali Khamenei. En dat is waar zij het eerst contact legden met de jonge
Vladimir Poetin.' (Ben Carson, Republikein)

'Er lag een complete foetus op tafel, met een kloppend hart en trappelende
beentjes, terwijl iemand zegt: We moeten het in leven houden, om de hersenen te
kunnen oogsten.' (Carly Fiorina, Republikein)

'We hebben de kosten voor de gezondheidszorg naar het laagste niveau in vijftig
jaar teruggebracht.' (Hillary Clinton, Democraat)




Bekijk de oorspronkelijke pagina: , ,

LOAD-DATE: 30 January 2016

LANGUAGE: DUTCH; NEDERLANDS

GRAPHIC: Ben Carson (tweede van links), neurochirurg en Republikeins kandidaat,
staat boven aan de lijst van de website PolitiFact als grootste leugenaar.
David Hume Kennerly
Carly Fiorina Republikein, blijft haar leugens over een documentaire over een
abortuskliniek hardnekkig herhalen.
David Hume Kennerly
Marco Rubio, gematigd Republikein die vanwege het succes van Donald Trump en Ted
Cruz de neiging heeft ook wat wilder met de waarheid om te gaan.
David Hume Kennerly
Hillary Clinton, Democraat, heeft lang ontwijkende antwoorden gegeven over de
affaire rond het gebruik van haar privé-e-mail als minister van Buitenlandse
Zaken. In de campagne liegen zij en haar partijgenoten ook af en toe, maar veel
minder dan de Republikeinen.
David Hume Kennerly
Jeb Bush, de enige Republikein die Trump durfde aan te pakken en daarvoor de
prijs betaalt.
David Hume Kennerly
Donald Trump, Republikein, neemt zijn eigen waarheid mee naar het debat. Hij
zegt niet alleen dingen die niet waar zijn, maar ook dingen die nooit waar
kunnen worden.
David Hume Kennerly
Bernie Sanders, de kandidaat die volgens PolitiFacts bij de Democraten de meeste
onwaarheden debiteert: 30 procent van zijn stellingen is (deels) gelogen
David Hume Kennerly
Chris Christie, liegt voor een Republikein gematigd: 34 procent (deels)
onwaarheden.
David Hume Kennerly
Ted Cruz, Republikein die zijn succes net als Trump heeft te danken aan wilde
uitspraken.
David Hume Kennerly

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               43 of 54 DOCUMENTS



                                 de Volkskrant

                            23 januari 2016 zaterdag

U

SECTION: Opinie en Debat

LENGTH: 2118 woorden


Kunstsector

Een gigantisch bij-effect van de bezuinigingen in de kunstsector is dat de
gemiddelde Nederlander bevestigd wordt in het vermoeden dat kunst niet zo heel
erg belangrijk is voor ons leven (Ten eerste, 22 januari). Na het heen en weer
geklungel met de btw op theaterkaartjes (was 6 procent; moest binnen 3 maanden
naar 21 procent, hetgeen geschiedde en ging door heel veel kabaal uit de sector
uiteindelijk toch weer terug naar 6 procent), en na de uitlatingen in diezelfde
tijd, van diverse politici van met name VVD- en PVV-zijde, dat kunst nauwelijks
van belang was, volgden de bezuinigingen, die nog eens onderstreepten welk
marginaal gebeuren kunst in de ogen van politici en bestuurders is.

Gevolg van deze optelsom is een sterk afgenomen interesse in kunst (behalve de
'mammoet'-tentoonstellingen) en veel lege zalen. Faillissementen van schouwburg,
theaters en producenten komen eraan. Wat een triest vooruitzicht.

Wim Visser, Amsterdam

Kunstsector 2

'Het is belangrijk dat mensen als vertalers, muziekdocenten en beeldend
kunstenaars een fatsoenlijk inkomen kunnen verdienen', stelt minister Bussemaker
(Ten eerste, 22 januari). Ze zegt dit naar aanleiding van een SER-rapport waarin
gemeld wordt dat dat juist niet meer het geval is. Het is een voorbeeld van de
gevolgen van de onder Rutte I en II ingezette veramerikanisering van de
Nederlandse samenleving. Het erge is dat de gewone burger, die dit in toenemende
mate zal treffen, weinig bezwaarmogelijkheden heeft.

Jan Tolsma, Leiden

Kunstsector 3

Geen of veel te weinig inkomen kunnen genereren uit ons vak, is slechts een deel
van ons probleem. Erger vind ik het dat wij, ten eerste, veel tot heel veel
moeten investeren om ons beroep überhaupt te kunnen uitoefenen en, ten tweede,
werkelijk overal behandeld worden als sluitpost: 'Die lui zijn zó dol op hun
werk, die doen het ook wel gratis.' Hoe vaak ik al niet aan opdrachtgevers heb
moeten uitleggen dat ik in de winkel precies evenveel voor mijn brood & beleg
moet betalen als zij...

San van Thiel, Haren

Kunstsector 4

Het is in Nederland nooit mogelijk geweest om van 'de kunst' te leven. Godfried
Bomans snabbelde erbij voor 300 gulden per optreden, Simon Carmiggelt had een
vaste baan bij Het Parool, Anton Pieck was tekenleraar op het Kennemer Lyceum te
Haarlem, Rien Poortvliet leende zijn bedenksels uit voor kalenders en
koffiemokken.

Onbegrijpelijk daarom dat veel kunstopleidingen nog steeds afgestudeerden
afleveren, waar absoluut geen vraag naar is. Vergelijkbaar met de Scholen voor
Journalistiek, die enthousiaste scribenten produceren, terwijl kranten door
teruglopende oplagen het mes in hun personeelsbestand moeten zetten.

Je moet iets studeren wat je leuk vindt en waar je goed in bent, allicht. Maar
het kan geen kwaad je af te vragen of je met het behaalde diploma ook een
boterham kunt verdienen. Loodgieters, elektriciens en leraren wiskunde zijn veel
gevraagd; schrijven, schilderen en beeldhouwen komen dan jammer genoeg op het
tweede (hobbymatige) plan. Een eeuwenoude realiteit in het zuinige land waarin
wij leven.

Ruud van Ling, Heerhugowaard toneelschrijver

Ga stemmen!

De conclusie van Jan de Visser (O&D, 22 januari) is heel onlogisch. Hij
adviseert thuis te blijven omdat het om het 'giftigste referendum uit de
geschiedenis' gaat. Maar juist door thuis te blijven, help je de democratie om
zeep. Door niet te gaan stemmen, is de kans groter dat er een nee uitkomt met
voldoende opkomst, want reken maar dat de aanhangers van dit referendum en de
tegenstanders van Europa allemaal gaan stemmen. En áls daar al naar geluisterd
wordt, zullen zij vervolgens merken dat delen van het verdrag toch in werking
treden en al bestaande afspraken gewoon doorgaan. Dat helpt juist de democratie
om zeep.

Van de vier geschetste uitkomsten is een ja-stem uit een voldoende hoge opkomst
natuurlijk de beste. Maak dus gebruik van ons democratisch recht en ga stemmen,
laat als onderdeel van die zwijgende meerderheid je stem horen en zorg dat al
die aandacht in de media voor de hardste schreeuwers voor even verstomt!

Irene Poort, Wageningen

Kanker

Hoe kun je de kop maken 'Nederlandse kankerpatiënt goed af'? Wilt u dat nooit
meer doen? En laat voortaan ook maar het vechten en het strijden tegen kanker
achterwege. Het is geen oorlog of strijd, het is botte pech.

Henny Hoekstra-Beugeling, Leeuwarden

Lekken en liegen

Toch een griezelig gevoel dat een of meer fractieleiders in de Tweede Kamer
hebben gelekt en gelogen.

Even griezelig dat dezelfde Kamer zegt daar niets tegen te kunnen doen, omdat er
geen wet of regeling is die grond geeft tegen het lekken en liegen op te treden.
Dus gaat de Kamer voort met het vertegenwoordigen van het volk en het
controleren van de regering.

Zou er iemand zijn die onderzoekt of majesteit of de regering of de Eerste Kamer
of de Raad van State of de Rekenkamer of de Ombudsman of de Hoge Raad
instrumenten heeft om de Tweede Kamer te controleren en het lekken en liegen te
onderzoeken? Misschien iets voor de voorzitter van de Kamer om dat na te gaan?

Gebeurt er niets, dan blijft de penetrante geur van lekken en liegen hangen en
zal het griezelige gevoel in de samenleving, dat toch al bestaat, sterker en
sterker worden.

David Vesters, Boskoop

Liever Opstelten

Na een klein jaar Van der Steur als minister verlang ik terug naar Opstelten.
Die wist ook nooit hoe het zat, maar de onnavolgbare wijze waarop hij dat aan
het volk meedeelde, was tenminste om te glimlachen. En je kreeg geen pijn in je
ogen van oranje dassen. Van der Steur gaat voor het record excuses maken. Dat is
niet wat je van een minister verwacht en hij is er niet bepaald goed in. De
coalitie houdt hem in het zadel. Tot de volgende misser?

Peter Nierop, Purmerend

Nederlands

Al die verhalen dat het Nederlandse onderwijs het best vergeleken kan worden met
een diploma-drukkerij blijken dus waar te zijn. Veel scholieren verlaten het
middelbaar onderwijs zonder het Nederlands goed te beheersen. Sommigen zijn en
blijven analfabeet, ook al hebben ze een diploma gekregen. Geen
volksvertegenwoordiger toont zich geschokt, een gevoel dat ze toch zo goed
beheersen. Er zijn in het verleden Kamervragen gesteld over minder belangrijke
onderwerpen.

Hendrik Bruins, Leeuwarden

Straf niet, licht voor

Iraanse vluchteling en prominent PvdA-lid Sander Terphuis ventileert wel een erg
kortzichtige mening (O&D, 20 januari). En hij is helaas niet de enige. Wie in
zijn onschuld een weg inslaat en het bord Verboden Toegang negeert, omdat hij de
taal niet meester is, dient te worden voorgelicht, niet te worden bestraft.

Wie als vluchteling na een kort verblijf als asielzoeker de hem aangeleerde
dominantie ten opzichte van vrouwen praktiseert, vertoont geen 'walgelijk'
gedrag. Dat woord is van toepassing op de Utrechtse serieverkrachter, die beter
wist. Ontoelaatbaar lijkt me een betere term. En ook hier geldt mijns inziens
allereerst voorlichting: hij wist niet beter. Eerst daarna komt, bij recidive,
bestraffing in zicht. En uitzetting, wat hem bij de voorlichting is aangezegd.

Onder voorlichting versta ik iets anders dan een vertaalde grondwet aanbieden.
Voor het begrijpen daarvan is een juridische achtergrond noodzakelijk. Na het
ondertekenen van een participatiecontract zou minimaal aan betrokkene de vraag
dienen te worden gesteld even kort de hoofdzaken samen te vatten van wat er
ondertekend is. Waarschijnlijk valt er in de ogen dan alleen onbegrip te lezen.
Ook hiervoor vraag ik begrip.

Leo van Geet , Zwolle

Hermansmat

De Eerste Kamer laat uitzoeken waar-om zij nog bestaat op basis van een plan van
Loek Hermans (Ten eerste, 20 januari). Mogelijk een strategie ('Hermansmat') om
juist de Tweede Kamer op te heffen want zonder Eerste Kamer kan er geen Tweede
Kamer zijn. Sterker nog: de Tweede Kamer wordt dan Eerste Kamer.

Arjen Oldenhuis, Rotterdam

Radio 1

Dank aan Jean-Pierre Geelen voor zijn stuk 'Radio' (V, 22 januari). Het werd
hoog tijd. Eigenlijk was zijn toon nog veel te mild, maar ja, welke toon moet je
aanslaan tegen de brij van onbenul die Radio 1 geworden is. Ergernis over het
gemis aan buitenlands nieuws, woede over al die kletsmajoors die tegen elkaar
praten in plaats van tegen de luisteraar, verbazing over het belang dat aan de
vox populi wordt gehecht? Het is ronduit beledigend hoe je als luisteraar wordt
bejegend.

Er moeten daar toch mensen zijn die zich schamen voor wat ze doen? Het ergste is
nog dat ze ervan overtuigd zijn dat dit de manier is om jonger publiek aan te
trekken. Hoe treurig kan een land ervoor staan als dit zou werken.

Fred van Dijk, Hilversum

Strafrechtadvocaat

Wat is nou eigenlijk de taak van een strafrechtadvocaat? Vrijwel altijd vraag ik
me dat af, meestal naar aanleiding van berichten in de pers of interviews met
advocaten. De taakop- vatting van sommige advocaten lijkt te zijn de belangen
van hun cliënt te behartigen door te streven naar een zo laag mogelijke straf
of, nog liever, helemaal geen straf. Maar als we uitgaan van een rechtsstaat,
waarin het van groot belang is, dat er aan beide partijen recht wordt gedaan en
het rechtsgevoel van de samenleving niet geschoffeerd wordt, roept die houding
gefronste wenkbrauwen op.

Vanzelfsprekend is het de taak van de advocaat er scherp op te letten dat er een
eerlijk proces wordt gevoerd. Dat de zienswijze van zijn cliënt aandacht krijgt,
dat er oog is voor de context van de zaak, dat rekening wordt gehouden met
eventuele verzachtende omstandigheden, en dat al deze aspecten mee worden
gewogen voor het oordeel en de strafmaat. Dat hoort bij een beschaafde,
democratische samenleving.

Maar is het de taak van de advocaat, ook al weet hij of heeft hij een sterk
vermoeden dat zijn cliënt schuldig is, om alles uit de kast te halen
(slachtoffers onderuit te halen, bewijsvoeringen doelbewust te ondermijnen, met
vormfouten te jongleren, et cetera) om zijn cliënt vrij of zo laag mogelijk
gestraft te krijgen?

Moeten we dat dan een goede advocaat vinden of is dat gewoon iemand die,
opportunistisch en welbewust, rechtsprincipes aan zijn laars lapt met absolute
minachting voor de maatschappelijke consequenties? Kortom, gaat het om een
rechtvaardig proces of om hoe dan ook je cliënt vrij te pleiten? Dit is vast een
naïeve vraag, maar ik wil hem gewoon eens openlijk aan de orde stellen.

Felice Eisenburger, Assen

Mindfulness

Arnon Grunberg belooft ons minder stress en een positievere levensinstelling als
we zijn voetnoot in de badkamer vijf keer hardop aan onszelf voorlezen
(Voetnoot, 21 januari). De Portugese psycholoog Miguel Farias had namelijk in
een interview in Vrij Nederland beweert dat het effect van mindfulness en
placebo nagenoeg hetzelfde is.

In de laatste meta-analyse van 209 studies die over mindfulness verschenen is
(Khoury et al., 2013), bleek dat mindfulness niet alleen effectiever is dan een
wachtperiode (67 studies), maar ook dan actieve controlecondities waarin voor
placebo gecontroleerd wordt (68 studies). Tot deze laatste behoren ook andere
psychologische behandelingen als psycho-educatie of ontspanningstherapie.

Mindfulness bleek even effectief te zijn als cognitieve gedragstherapie (9
studies) en medicatie (3 studies).

Ik heb zijn oefening geprobeerd, maar vrees uit het resultaat te moeten
concluderen dat ik nog minder talent voor meditatie heb dan Arnon Grunberg.

Anne Speckens, Nijmegen hoogleraar psychiatrie aan het Radboud universitair
medisch centrum voor mindfulness

Kustplan

Perfecte actie, dat voorstel van Melanie Schultz om meer bebouwing in de kust
toe te staan. Want, ten eerste, laat de VVD zien dat ze er voor de echte
ondernemers durft te zijn. En, ten tweede, kan de PvdA met succes laten zien dat
ze zoiets kan tegenhouden. Zondag bij Maurice de Hond kijken of dat helpt.

Wim Guiking, Leiden

Planeet

Ik las vandaag in de krant dat er een nieuwe planeet ontdekt is. Hij is blauw en
heel ver van ons vandaan. Nog voorbij Pluto. De planeet heeft nog geen naam.
Maar ik heb er vast een bedacht: Terranium. Dat betekent blauwe ijzige aarde.

Lola Boswijk (9 jaar), Groningen



De rubriek U is een podium voor lezers. Bijdragen over actuele onderwerpen zijn
welkom mits bondig geformuleerd en worden alleen in behandeling genomen indien
ondertekend en - ook bij e-mail - voorzien van naam, adres en telefoonnummer
waar u overdag te bereiken bent. Gelieve de teksten niet als bijlage bij de
e-mail te verzenden. De redactie behoudt zich het recht voor artikelen en
brieven te redigeren en in te korten. De auteurs verlenen impliciet toestemming
voor openbaarmaking en verveelvoudiging van hun bijdragen in (elektronische)
uitgaven van de Volkskrant.

Redactie Henk Müller

Postbus 1002,

1000 BA Amsterdam;

E-mail brieven@volkskrant.nl




Bekijk de oorspronkelijke pagina: ,

LOAD-DATE: 22 January 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               44 of 54 DOCUMENTS



                                 de Volkskrant

                            23 januari 2016 zaterdag

Banken VS zien Brexit niet zitten: Cameron krijgt miljoenensteun

BYLINE: VAN ONZE CORRESPONDENT PATRICK VAN IJZENDOORN

SECTION: Economie; Blz. 32

LENGTH: 380 woorden


JP Morgan kon natuurlijk niet achterblijven. In navolging van Goldman Sachs
heeft de grootste bank van de Verenigde Staten geld gegeven aan de campagne om
de Britten in de Europese Unie te houden. David Cameron is in zijn nopjes met
deze steun, maar gezien de matige populariteit van de banken sinds de crisis zou
het weleens in het voordeel kunnen werken van het Brexit-kamp.



De Britse premier was dit jaar met een speciaal doel naar het Wereldeconomisch
Forum in Davos gereisd. Met het EU-referendum als een berg aan de horizon wil
hij zo veel mogelijk steun verwerven van grote bedrijven. Hun stem, als
werkverschaffers, zou immers meer waarde hebben dan die van politici. En hij
weet dat multinationals, met hun afkeer van grenzen en bijbehorende heffingen,
natuurlijke eurogezinden zijn. Tegelijkertijd waken ze ervoor zich te mengen in
politieke kwesties.

Zo is het geen geheim dat Amerikaanse banken in Londen een Brexit vrezen, omdat
hun aanwezigheid er valt of staat met toegang tot de interne markt. Woensdag
maakte Goldman Sachs bekend dat het een bedrag van zes cijfers heeft gedoneerd
aan 'Britain Stronger in Europe' (BSE), onder leiding van voormalig Marks &
Spencer-topman Stuart Rose. Daarna kwam JP Morgan over de brug, terwijl ook Bank
of America en Morgan Stanley een donatie zouden overwegen.

JP Morgan-baas Jamie Dimon liet doorschemeren dat zijn onderneming wel eens zou
kunnen verkassen als de Britten de unie verlaten. 'We willen hier graag blijven,
maar als het niet gaat, dan gaat het niet', verklaarde hij in Davos. Zijn
onderneming heeft 19.000 werknemers in Groot-Brittannië. In totaal bieden de
Amerikaanse banken aan 30.000 Britten emplooi. Als mogelijke alternatieve
Europese thuishavens worden Luxemburg en belastingparadijs Dublin genoemd.

Naast banken zijn ook vliegtuigmaatschappijen en autoproducenten voor een
EU-lidmaatschap, al heeft Toyota onlangs verklaard dat het in Engeland zal
blijven, wat er ook gebeurt. Voor UKIP-leider Nigel Farage is het een uitgelezen
mogelijkheid om het debat neer te zetten als de strijd tussen de gewone man en
Big Business. Wel geniet het Brexit-kamp steun van twee puissant rijke
hedgefonds-managers. Anders dan grote zakenbanken zijn zulke fondsen niet
bevreesd voor onzekerheid.




Bekijk de oorspronkelijke pagina:

LOAD-DATE: 22 January 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               45 of 54 DOCUMENTS



                                 de Volkskrant

                           21 januari 2016 donderdag

Creed (***)

BYLINE: BOR BEEKMAN

SECTION: V Opening; Blz. 9

LENGTH: 847 woorden


Film - RECENSIE: ROCKY NOG EEN KEER TERUG IN DE RING

De inmiddels 69-jarige Stallone geeft zijn personage meer emotionele diepgang
dan hoofdrolspeler Jordan. De kijker leeft gemakkelijk mee met deze
Rocky-op-leeftijd. Uit het scenario spreekt liefde voor de Rockytraditie. Toch
heeft Rocky zijn filmopvolger nog niet gevonden.

Drama. Regie Ryan Coogler. Met Sylvester Stallone, Michael B. Jordan 133 min.,
in 70 zalen

Noem het een comeback. Veertig jaar na zijn eerste filmoptreden, in 1976, maakt
Rocky opnieuw kans op een Oscar. Sylvester Stallone, destijds genomineerd als
beste hoofdrolspeler en scenarist (de film won uiteindelijk in de categorieën
film, regie en montage), maakt nu kans op het beeldje voor beste bijrol.

Tegelijk is het ruim twee uur lange boksepos Creed, vanaf deze week te zien in
de Nederlandse bioscopen, ook weer géén echte Rocky. Diens ringavonturen
eindigden immers in het zesde deel (Rocky Balboa, 2006) behoorlijk definitief:
de toen al gepensioneerde, maar herintredende bokskampioen had er aan het slot
écht genoeg van.

Toen meldde zich een jonge, talentvolle regisseur bij de beheerders van de
Rocky-saga; Ryan Coogler, die hoge ogen gooide met zijn actuele
politiegewelddrama Fruitvale Station (2013). De 29-jarige Rocky-fan had een
scriptidee: wat als Apollo Creed een buitenechtelijke zoon had? En die zich bij
Rocky meldt, met het verzoek hem te coachen?

Apollo (Carl Weathers), de showboksende tegenstander uit Rocky I en II, die in
deel IV werd doodgeslagen door de kwade machine-Rus Drago en stierf in de armen
van vriend Rocky.

Natuurlijk: de Rocky in Creed - druk met zijn restaurant en bezoekjes aan het
graf van zijn overleden vrouw - weigert eerst, voor de vorm. Zoals vertolker
Stallone, inmiddels 69, er vast ook een nachtje over moest slapen, om daarna
onverbiddelijk in zee te gaan.

Hoofdpersonage in Creed is Adonis Johnson (Michael B. Jordan, o.a. Fruitvale
Station), een door zijn stiefmoeder - Apollo's weduwe - in een Californisch
paleis opgevoede financieel specialist, die heimelijk bokst in Mexico. Zijn
moeder wil hem uit de ring houden, maar Adonis móét vechten, het zit hem in het
bloed. Dus trekt de jongen naar Rocky's thuisstad Philadelphia, met een verzoek
aan de oude man.

Coogler springt slim om met de erfenis en eert de eerdere delen. Van de 72
traptreden (als 'Rocky Steps' inmiddels een echte toeristische attractie) tot
Rocky's schildpad en Rocky's verloren zoon uit Rocky V, destijds gespeeld door
Stallones echte zoon Sage, die in 2012 stierf aan een hartaanval - het komt
allemaal voorbij, maar wordt niet uitgemolken. Er spreekt liefde uit het
scenario.

Rocky is weer wie hij was: de gewone man, de underdog die nooit rijk werd van
zijn sport en dat ook niet ambieerde. De rol die eind jaren zeventig, als we de
sociologen mogen geloven, een generatie 'gewone' Amerikanen weer in zichzelf
deed geloven en brak met het pessimisme van films als Taxi Driver (Scorseses
film verloor in de Oscarrace van 1977 van Rocky).

Stallone is op zijn best als deze Rocky: het spraakgebrek, de lodderige blik -
hoe ouder hij wordt, hoe meer hij lijkt op een bokser op leeftijd. Dat de acteur
wel degelijk beschikt over enig acteertalent, bewees hij behalve in de eerste
Rocky, ook als bijna dove agent in politiedrama Copland (1997). Die film
verwarde de studio's zozeer, klaagde Stallone achteraf, dat de ster jarenlang
geen goeie rollen meer kreeg aangeboden, zelfs niet als actieheld.

Creed maakt Rocky weer sympathiek en kwetsbaar, de ex-bokser voert de hele film
lang een innerlijke strijd, die enig ziekenhuisbezoek behoeft. Adonis, op zoek
naar een eigen plaats in de (boks)wereld en worstelend met zijn vaders naam en
faam, is een minder uitgediept personage dan Rocky. Dat wreekt zich bij de
emoties: het hart van Creed ligt bij Rocky, die in Adonis wel een protegé treft,
maar nog geen beklijvende filmopvolger. Jordan is adequaat, ook in de ring,
waarbij Coogler handig wisselt in filmstijl. Hij monteert de gevechten eerst
ingetogen en gaat pas laat over op de klassiek gezwollen Rockystijl.

Zoals dat hoort in deze tijd, stipt de regisseur ook even de gevaren van de
bokssport aan: moeder bijt Adonis toe dat ze diens vaders kont moest afvegen, na
zo'n prijsgevecht. Uiteindelijk haakt Creed toch vol aan bij de Rockymythe: ook
deze held dient zich eerst halfdood te laten slaan, een ongekende hoeveelheid
klappen te incasseren, bijna te bedelen om hersenschade, zonder dat die toch zo
vaderlijke coach Rocky op het idee komt de handdoek in de ring te werpen.

Opdat er glorie is na de twaalfde ronde.

---

Overmoed

In Raw, zijn stand-upcomedyregistratie uit 1986, staat Eddie Murphy stil bij het
Rocky-effect: hoe witte bioscoopgangers denken dat ze - omdat die kleine Rocky
al die lange zwarte mannen neerslaat - buiten zelf best eens ruzie kunnen zoeken
met een zwarte man.
'Italians - white people period - y'all go crazy after y'all see a Rocky movie.
Because y'all believe that shit. Because the movies are so emotional and so
real. You sit there and go like: Hey, this is real.'




Bekijk de oorspronkelijke pagina:

LOAD-DATE: 20 January 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               46 of 54 DOCUMENTS



                                 de Volkskrant

                            20 januari 2016 woensdag

Politieke correctheid: horen, zien en dan zwijgen

BYLINE: DOOR SANDER VAN WALSUM

SECTION: Ten Eerste

LENGTH: 1905 woorden


Goed, fout en correct


Politiek correct zijn is niet bepaald in de mode. Daarvoor is het begrip, zeker
sinds Keulen, te beladen. Maar wat is politiek correct eigenlijk? Een
onverbloemde verkenning.

Pap, wat is politieke correctheid? De rechtsgeleerde en filosoof Paul Cliteur
kon deze vraag, die zijn 17-jarige dochter hem onlangs stelde, niet
ogenblikkelijk beantwoorden. Het begrip mag dezer dagen dan te pas en te onpas
worden gebruikt, een sluitende definitie is niet meteen voor handen.

Politiek correct: dat is, in de definitie van Wikipedia, 'een term voor
voorzichtig taalgebruik over, of het vermijden van, onderwerpen die politiek
gevoelig liggen, om belediging (van met name minderheden) te voorkomen'.



Politiek correct: dat etiket werd geplakt op Wolfgang Albers, de gewezen
politiechef van Keulen, omdat hij de hand zou hebben gehad in de trage
informatievoorziening over de massa-aanrandingen in zijn stad in de nacht van 31
december op 1 januari - om extreem-rechts een schot voor open doel te onthouden.
Politiek correct: dat is bondskanselier Angela Merkel, volgens de anti-islam
beweging Pegida althans, omdat zij niet wil onderkennen dat Duitsland met de
komst van honderdduizenden asielzoekers zijn culturele identiteit verliest.

Politiek correct: dat is, volgens de anti-migratie partij Zweden Democraten, de
politie van Stockholm die de aanranding door migranten van bezoekers van een
jeugdfestival heeft verzwegen om de idylle van de multiculturele harmonie niet
te verstoren. Politiek correct: dat zijn volgens GeenStijl-verslaggever Jan Roos
al diegenen die niet hebben weten te verhinderen dat islamitische terroristen
met treurige regelmaat in Europa weten toe te slaan. 'Goedemorgen policor
Nederland', twitterde hij na de aanslagen in Parijs van 13 november. 'Al beseft
wat jullie ons land hebben aangedaan? O, nog niet? Dan vraag ik het bij de
volgende aanslag weer.'

Politiek correct: dat zijn volgens de geharnaste pleitbezorgers van Zwarte Piet
de defaitisten die een prachtige traditie aan de wilgen hangen om een
overgevoelige minderheid te ontzien.

Politiek correct is, met andere woorden, het containerbegrip waarmee het
onbehagen over het multiculturalisme en het islamitisch fundamentalisme tot
uiting wordt gebracht. Het wordt toegepast op de elite die het zover heeft laten
komen.

Maar tezelfdertijd is het een diffuus begrip. Er is, zegt Cliteur, tot dusverre
opmerkelijk weinig over gepubliceerd. Hooguit in afgeleide zin. Zo zou
Biedermann und die Brandstifter van de Zwitserse toneelschrijver Max Fritsch
(1911-1991) als een studie van het verschijnsel politieke correctheid kunnen
worden opgevat: een rechtschapen man biedt zijn zolderverdieping als woonruimte
aan voor twee vreemdelingen. Die slepen jerrycans met benzine naar boven en
wekken ook voor het overige niet de indruk zich als voorbeeldige huurders te
willen gedragen. Maar de huisbaas wil die onaangename werkelijkheid niet onder
ogen zien. Totdat de huurders zijn huis metterdaad in de as leggen.

Dat is, wat Cliteur betreft, de kern van politieke correctheid: 'De neiging om
dingen naast ons neer te leggen die ons niet welgevallig zijn, ook als die
dingen wetenschappelijk zijn onderbouwd.' Hoewel die neiging volgens Cliteur de
laatste decennia 'spectaculaire vormen' heeft aangenomen, heeft ze een
voorgeschiedenis van eeuwen. Altijd heeft er frictie bestaan tussen wetenschap
en wensdenken.

Toen Ed van Thijn (PvdA) burgemeester was van Amsterdam - van 1983 tot 1994 -
zouden onprettige misdaadstatistieken waarin allochtonen figureerden, onder de
pet zijn gehouden. Toenmalig politiecommissaris Eric Nordholt kwam onder vuur te
liggen toen hij, in strijd met de tijdgeest, vertelde wat niemand wilde horen.
De Nederlandse politie registreert wetsovertreders overigens nog steeds niet op
basis van etniciteit, omdat die categorisering 'niet relevant' zou zijn.

Deze mechanismen waren ook zichtbaar in Keulen, na de aanrandingen in
nieuwjaarsnacht, en - vooral - in Stockholm, waar soortgelijke voorvallen ruim
anderhalf jaar konden worden weggestopt.

In het radioprogramma http://Stand.nl suggereerde de socioloog Bram Peper -
oud-burgemeester van Rotterdam en lid van de PvdA, 'een partij met een zekere
hang naar politieke correctheid' - dat het verzuim van de Zweedse elite een
reactie was op de Tweede Wereldoorlog 'waarin Zweden niet tot de moedigste
landen behoorde'. Hij doelde op het feit dat Zweden tot diep in de oorlog
ijzererts leverde aan nazi-Duitsland en Duitse troepenbewegingen op Zweedse
bodem heeft toegestaan. 'Zweden was helemaal niet neutraal tijdens de Tweede
Wereldoorlog', stelde de Zweedse schrijver en journalist Staffan Thorsell in
2007 vast - tot misnoegen van al die landgenoten voor wie de Zweedse
neutraliteit een geloofsartikel was.

Voor de Amerikaans-Nederlandse historicus James Kennedy, decaan van het
University College Utrecht, getuigt de verheimelijking van de gebeurtenissen in
Stockholm echter meer van politiek opportunisme dan van politieke correctheid.
'Er zijn dingen verdoezeld die de regering in verlegenheid zouden hebben
gebracht. Dat is heel onverstandig geweest, maar de weigering om onwelgevallige
feiten niet onder ogen te zien, is volgens mij toch iets anders dan politieke
correctheid.'

Die zienswijze strookt met de klacht die voormalig topambtenaar Roel Bekker
uitte in zijn boek Marathonlopers (2012) dat ambtenaren niet langer worden
geselecteerd op hun bereidheid hun politieke bazen tegen te spreken, maar meer
op hun vermogen hun bazen voor politieke problemen te behoeden. Het politiek
opportunisme waarover Kennedy het had, is dus geïnstitutionaliseerd - niet
alleen in Nederland, maar ook elders.

Het grootste deel van zijn leven heeft Kennedy (52) doorgebracht in een land
waar politieke correctheid is gestold in de taal. Talrijke instanties zien erop
toe dat de Amerikaanse taal zoveel mogelijk wordt ontdaan van elementen waaraan
een van de talrijke minderheden aanstoot zou kunnen nemen.

Een van die instanties is de Task Force on Bias-Free Language of the Association
of American University Presses. Voor deze puristen is het woord gettoblaster
'beledigend als stereotype van de Afro-Amerikaanse cultuur'. Een door Indianen -
excuus: native Americans - gewonnen veldslag waarbij veel kolonisten om het
leven kwamen, mag niet meer als 'bloedbad' (massacre) in de geschiedenisboeken
worden gekenschetst.

De taal is in de Verenigde Staten al vergaand sekseneutraal gemaakt. Zo zijn
policemen, firemen en chairmen in het spraakgebruik vervangen door police
officers, firefighters en chairpersons. In een recente aflevering van de
satirische animatieserie South Park was Cartman, de hoofdfiguur, zwaar in
overtreding met het gebruik van het woord zegsman. Schooldirecteur P.C.
Principal beukte hem in elkaar onder de uitroep: 'Gebruik je met opzet woorden
die vrouwen uitsluiten?'

De Republikeinse presidentskandidaat Donald Trump heeft aan zijn populariteit
bijgedragen met een frontale aanval op de taalcodes. Van de Amerikanen
onderschrijft 68 procent de stelling 'dat politieke correctheid een groot
probleem is voor dit land'. Dat percentage slonk overigens tot 53 procent toen
de respondenten werd duidelijk gemaakt dat deze stelling afkomstig was van
Trump. Veel Amerikanen zijn toch te politiek correct om met Trump geassocieerd
te willen worden - ook al zijn ze het met hem eens.

In de nominatiestrijd, vooral aan Republikeinse zijde, is politieke correctheid
onderhand uitwisselbaar met landverraad en appeasement. Dat is een heel
problematische ontwikkeling, zegt Kennedy. Want in een heterogene samenleving is
taal het bindmiddel bij uitstek. 'Met het taalgebruik kun je laten zien dat
Afro-Amerikanen en vrouwen geen tweederangsburgers meer zijn. Met het
taalgebruik kun je laten zien dat je iets hebt geleerd van de geschiedenis. Die
sensitiviteit is echt heel wezenlijk voor een samenleving van minderheden.'

In Europa uit politieke correctheid zich niet zozeer in de taal maar in het
streven naar 'sociale rechtvaardigheid': eerlijk delen en gelijke kansen. 'Hier
moet je jezelf er vooral voor behoeden dat je als rechts-radicaal of fascist
wordt weggezet. Met grappen die wij in de Verenigde Staten als ontoelaatbaar
zouden ervaren, bijvoorbeeld over minderheden, hebben de Europeanen echter
minder moeite. Maar dat wil niet zeggen dat Europeanen minder politiek correct
zijn dan de Amerikanen. Hun politieke correctheid uit zich alleen anders.'

'Politieke correctheid vervult je met een gevoel van welbehagen', zegt Paul
Cliteur. 'Je kunt je deelgenoot voelen van een groep goede mensen die het goed
voor heeft met de wereld.' Die mensen - in de regel geletterd - oefenen zich in
schuldbesef over alle dwalingen in het verleden. Vandaar dat politieke
correctheid in de jaren zestig zo sterk wortel heeft geschoten. Het begrip is
weliswaar ouder - in de jaren dertig werd het gebruikt om het opiniedictaat in
nazi-Duitsland en de Sovjet-Unie te omschrijven - maar vanaf de jaren zestig
kreeg het zijn huidige betekenis. 'Dus na de morele catastrofe van de Tweede
Wereldoorlog en de pijnlijke dekolonisatie.'

Volgens politicoloog Philip van Praag hield in Nederland iedere
levensbeschouwelijke zuil er ooit zijn eigen politieke correctheid op na. Na de
onverhoedse verdwijning van de zuilen namen de Nederlanders - eigenlijk pas voor
het eerst - kennis van andere levensbeschouwingen dan de hunne. 'Er ontstond een
nationale politieke opinie. En die werd, onder invloed van een andere kijk op de
Tweede Wereldoorlog, gekenmerkt door een scherp debat over goed en kwaad. In de
vrijheid die ontstond, botsten groepen. Politieke correctheid diende ter
onderbouwing van het eigen gelijk.'

Als politieke correctheid al ooit een maatschappelijk bindmiddel is geweest, is
ze dat nu in elk geval niet meer. 'Ze brengt de afkeer van het andere kamp tot
uiting', zegt Kennedy. 'Nooit zal iemand zichzelf politiek correct noemen. Het
begrip is altijd van toepassing op de tegenpartij, en daarmee is per definitie
geen vergelijk mogelijk.'

Het is het hedendaagse equivalent van het vaak gebezigde 'fascist' in de jaren
zeventig: een krachtige morele diskwalificatie.

Politiek correct: dat is volgens Geert Wilders de Haagse elite die Henk en
Ingrid niet heeft willen behoeden voor een moskee om de hoek en een azc in de
stad. Wilders vertolkt heel effectief de oeroude angsten voor 'de vijand in ons
midden', de 'vijfde colonne' waarover Theo van Gogh en Pim Fortuyn al spraken in
verband met de islamisering van Nederland.

Elk tijdvak heeft z'n eigen vijfde colonne en meestal moest achteraf worden
vastgesteld dat het met de gevreesde dreiging nogal meeviel. Maar na de
aanslagen door moslims die in Europa zijn opgegroeid, na de moord op Theo van
Gogh en na de gebeurtenissen in Stockholm en Keulen kan Wilders op akelige
feiten wijzen. Dat doet hij dan ook met overgave.

En de bestuurselite? Die wil vooral niet de indruk wekken dat ze de feiten
miskent. Daarvoor moet ze af en toe lekker politiek incorrect durven zijn, zoals
de Rotterdamse burgemeester Aboutaleb met de 'rot toch op'-uitspraak waarmee hij
iedereen de wacht aanzegde die zich van onze samenleving afwendt. Maar erg
bedreven in dit soort uitspraken zijn de Nederlandse bestuurders nog niet: velen
waren Aboutaleb er wellicht erkentelijk voor dat hij - van Marokkaanse afkomst,
dus onverdacht - woorden gebruikte waarvoor zij nog huiveren.




Bekijk de oorspronkelijke pagina: ,

LOAD-DATE: 19 January 2016

LANGUAGE: DUTCH; NEDERLANDS

GRAPHIC: Angela Merkel, Diederik Samsom en Barack Obama.
Foto's Reuters, ANP, AP, Guus Dubbelman, HH

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               47 of 54 DOCUMENTS



                                 de Volkskrant

                            18 januari 2016 maandag

De wereldeconomie is er alleen voor de rijkste 1 procent

BYLINE: VAN ONZE VERSLAGGEVER PETER DE WAARD

SECTION: Economie; Blz. 21

LENGTH: 519 woorden


62 mensen in de wereld zijn samen net zo rijk als 3,6 miljard andere
wereldburgers. Dat waren er in 2014 nog 80. Dat blijkt uit het rapport Wealth -
having it all and wanting more, dat vandaag aan de vooravond van het World
Economic Forum in Davos is gepubliceerd.



De ongelijkheid in de wereld neemt sneller toe dan zelfs Oxfam Novib had
verwacht. Al in 2015 bezat 1 procent van de wereldbevolking meer aan vermogen
dan de resterende 99 procent. Dat was voorzien in 2016.

De wereldeconomie is er niet voor alle burgers, maar voor de rijkste 1 procent:
the economy of 1 percent, concludeert Oxfam Novib. De hulporganisatie baseert
zich op onderzoek van de Zwitserse bank CreditSuisse. Volgens dat onderzoek is
het vermogen van de 62 rijkste mensen in de wereld sinds 2010 met 44 procent of
bijna een 500 miljard dollar gestegen tot 1.760 miljard dollar (1.612 miljard
euro). Daarentegen is het vermogen van de 3,5 miljard armste mensen in de wereld
verminderd met 1.000 miljard - een daling van 41 procent.

Terwijl in 2010 het 388 vermogenden waren die evenveel bezaten als 3,5 miljard
armsten, zijn dat er nu nog maar 62. Van de toename van de welvaart sinds de
eeuwwisseling is 1 procent naar de armste helft van de bevolking gegaan en 50
procent naar de rijkste 1 procent. Het gemiddeld jaarlijkse inkomen van de
armste helft is in 25 jaar slechts met 3 dollar toegenomen.

'Groeiende ongelijkheid is slecht voor ons allemaal', meent Oxfam Novib. 'Die
ondermijnt groei en de sociale cohesie van de samenleving. Er zijn critici die
denken dat de bezorgdheid over ongelijkheid wordt gedreven door afgunst en
jaloezie. Zij wijzen erop dat er minder mensen in extreme armoede leven en
stellen dat het daarom ook geen groot probleem is. Ook Oxfam verwelkomt het feit
dat het aantal mensen dat in extreme armoede leeft tussen 1990 en 2010 is
gehalveerd. Maar als de ongelijkheid niet was gegroeid, zouden nog eens 200
miljoen mensen uit armoede zijn gekomen. Dat zouden er dus 700 miljoen zijn
geweest als niet alleen het rijkste deel van de mensheid had geprofiteerd van
economische groei.'

Volgens Oxfam ligt de oorzaak van de welvaartstoename bij de absolute top in het
economische systeem. 'Inkomen en vermogen worden naar de top toe gezogen. Er
bestaat een systeem van vermogensbeheer en belastingparadijzen dat ze buiten
bereik houdt van de gewone burgers en overheden. Onze laatste berekening laat
zien dat 7.600 miljard dollar aan vermogen - meer dan de gezamenlijke
binnenlandse inkomens van Duitsland en het Verenigd Koninkrijk - is
ondergebracht in belastingsparadijzen.'

Vermogen levert meer geld op dan arbeid, zo citeert Oxfam de Franse econoom
Thomas Piketty. De baten van economische groei stromen via dividenden naar het
rijkste deel, terwijl de lonen stagneren. 'Of zoals Warren Buffett stelt: ik
betaal minder belasting dan mijn secretaresse en schoonmaakster'.

Daarnaast nemen ook de salarisverschillen tussen topverdieners en mensen met een
minimumloon toe. Het is een gevolg van 'deregulatie, privatiseringen, financiële
geheimhouding en mondialisering', zegt Oxfam Novib.




Bekijk de oorspronkelijke pagina:

LOAD-DATE: 17 January 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               48 of 54 DOCUMENTS



                                 de Volkskrant

                            16 januari 2016 zaterdag

Wegkijker tussen roes en kater

BYLINE: ARJAN PETERS

SECTION: Sir Edmund

LENGTH: 787 woorden


Recensie: biografie Hans Fallada

De zwalkende mens wist hij meesterlijk te verbeelden. Zelf was Hans Fallada er
ook zo een, blijkt uit de eerste Nederlandse biografie.

NON-FICTIE

Anne Folkertsma: Hans Fallada - Alles in mijn leven komt terecht in een boek

****
Cossee; 416 pagina's; EUR 29,95.

Niet zingen tijdens de afwas, kinderen. Vader is aan het scheppen. Zo ging het
er in de jaren dertig van de vorige eeuw aan toe bij Hans Fallada (1893-1947),
schrijversnaam van Rudolf Ditzen, toen hij met zijn vrouw Suse en de kinderen in
het idyllische Carwitz in Mecklenburg-Vorpommern woonde. In diverse teksten
presenteerde de schrijver zich als een man van het volk; hij werkte eerst in de
aardappelteelt, toen als nachtwaker, kantoorbediende en colporteur, tot hij
romans ging schrijven en met Wat nu, kleine man? (1932) een immens publiek
kreeg. Dat wereldsucces bracht nieuwe verplichtingen en spanningen met zich mee.
Gelukkig had hij een stabiel privéleven. Dus als vader de geest kreeg en er in
korte tijd een roman uit ranselde, wierp muze Suse zich op als corrector, en de
kinderen deden de afwas zonder begeleidend gekweel.

Een pastorale, die eerste tachtig pagina's van de eerste Nederlandse
Fallada-biografie, geschreven door Anne Folkertsma. In de afgelopen jaren herzag
ze verouderde vertalingen van zijn grote romans, en vertaalde het fascinerende
gevangenisdagboek In mijn vreemde land. Doordat Folkertsma eerst de auteur zélf
uitgebreid het woord geeft, wordt het contrast met het werkelijke verhaal van
zijn leven huiveringwekkend.

Fallada heeft nooit een kalm bestaan gehad. De drankzuchtige windvanen uit zijn
romans, die meesterlijke verbeeldingen van de zwalkende mens in een roerige era,
lijken als twee druppels water op de rusteloze schrijver. Als gymnasiast begon
deze zoon van een rechter al met ongeremd roken, onmatig drinken en
ontoelaatbaar spijbelen. In de ban van decadente ideeën deed hij met een
boezemvriend op 17 oktober 1911 een dubbele zelfmoordpoging. Vriend dood, hij
gaat zwaargewond, ondervoed en depressief van het ziekenhuis naar een
psychiatrische inrichting. De Berliner Zeitung am Mittag gewaagde een dag later
van twee 'weliswaar begaafde, maar idealistisch aangelegde jonge mensen, die
zich inbeeldden dat ze te goed waren voor deze slechte wereld en die in
schoonheid wilden sterven.'

Achter het woordje 'maar' huist veel Duits verdriet. En al was de scholier
Rudolf Ditzen toen een dweepziek lezer en nog geen schrijver, in die mislukte
zelfmoord zit de hele Hans Fallada al opgesloten; de latere morfinist en
alcoholist, de psychiatrisch patiënt en gedetineerde, de schrijver over het
gewone volk, het harde leven en de kleine hoop die zelf niet boven de materie
stond. Hij was niet beter dan de slechte wereld.

Drugs, afkicken, depressies, slaapmiddelen, vreemdgaan, scheiden, drinken en met
een pistool zwaaien: alles komt langs, in een verbijsterend tempo ook nog. Veel
schrijvende vrienden verlieten nazi-Duitsland, maar Fallada verkoos te blijven,
en deed glibberige concessies door zijn boeken te voorzien van hoofdschuddende
voorwoorden, schreef luchtige sprookjes en memoires vol verdichtsels, en deed of
hij niks zag als hij dagelijks langs het vrouwenconcentratiekamp Ravensbrück
reed, of toen zijn zoon op een SS-Heimschule werd ondergebracht.

Geen groot man, wel een groot verteller. Het moedeloze gesjacher en de telkens
opflakkerende verwachting kon Fallada met veel gevoel tekenen. In de postuum
verschenen, schitterende roman De drinker (1950) zit de verteller Sommer met een
paar kameraden in de cel. Buiten ziet hij een paar koud blinkende sterren.
Zouden die ooit een zo wanhopig leed hebben gezien als nu over hem is gekomen,
vraagt Sommer zich in gemoede af.

In de paar uren daarna wordt hij milder, en prent zich alweer in 'dat er nog
niets verloren was'. Pathos gevolgd door ontnuchtering, wanhoop die overgaat in
nieuwe plannen: dit is het temperament van een verslaafde. Maar tevens neemt
zo'n scène een land in tijden van crisis, oorlog en puinruimen de temperatuur:
ook tussen roes en kater aanhoudend koortsig.

Niet zonder opportunisme schreef Fallada in 1946 een grote verzetsroman: Jeder
stirbt für sich allein (Alleen in Berlijn). Hij kreeg er een honorarium voor van
75 duizend mark; daarvan kocht zijn tweede vrouw Ulla, ook hopeloos verslaafd,
direct honderd ampullen morfine.

Volgens zijn laatste behandelend arts was de schrijver aan de beterende hand
toen hij stierf in een noodziekenhuis, 53 jaar oud. Hans Fallada deed niet onder
voor veel van zijn verdrietige helden.

Drugs, depressies, slaapmiddelen, vreemdgaan, drinken en met een pistool
zwaaien: alles komt langs, in verbijsterend tempo




Bekijk de oorspronkelijke pagina: ,

LOAD-DATE: 15 January 2016

LANGUAGE: DUTCH; NEDERLANDS

GRAPHIC: Hans Fallada met zijn gezin in Carwitz, Mecklenburg, 1939.
Foto Max Ehlert / Ullstein / Getty
Hans Fallada met zijn gezin in Carwitz, Mecklenburg, 1939.
Foto Max Ehlert / Ullstein / Getty
Hans Fallada met zijn gezin in Carwitz, Mecklenburg, 1939.
Foto Max Ehlert / Ullstein / Getty
Anne Folkertsma: Hans Fallada - Alles in mijn leven komt terecht in een boek

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               49 of 54 DOCUMENTS



                                 de Volkskrant

                           14 januari 2016 donderdag

Elite lokt opstand van kiezers uit

BYLINE: THOMAS VON DER DUNK

SECTION: Opinie en Debat; Blz. 22

LENGTH: 934 woorden


Zelfzuchtig bestuur


De zelfzuchtige bestuurlijke elite heeft haar morele gezag verspeeld. Dat maakt
de oplossing van het vluchtelingenvraagstuk extra moeilijk.

Waardoor komt het dat de huidige vluchtelingenstroom het welvarende Europa in
een diepere crisis stort dan ooit, de lidstaten uit elkaar speelt, xenofobe
partijen als kool doet groeien en zelfs 'Schengen' ter discussie komt te staan?
Dat ook in Nederland de regering in dit dossier vrijwel elk gezag lijkt te
ontberen? Het totale aantal asielzoekers is immers nog altijd geringer dan in de
jaren negentig.



Wat die jaren negentig van de huidige periode onderscheidt, is echter het
toenmalige optimisme. Daarvan is weinig meer over. Voor het eerst bestaat het
algemene gevoel dat het met de eigen kinderen materieel slechter zal gaan. Het
vormt al jarenlang de constante in elk onderzoek van het Sociaal en Cultureel
Planbureau: tweederde van de burgers wil meer bestaanszekerheid, maar verwacht
het tegendeel. Die verwachte neergang maakt het moeilijker in te schikken voor
nieuwkomers.

Anders dan de 'flexibiliteit' propagerende beleidselites hechten veel gewone
burgers aan de verzorgingsstaat; de nu vanuit Den Haag opgelegde
participatiemaatschappij op basis van de fictie van het zelfredzame individu
vormt voor hen, die sterk van die verzorgingsstaat afhankelijk zijn, een
bedreiging.

De politieke boodschap van boven, zoals die beneden wordt verstaan, kort
samengevat: het gaat straks slechter met u, en dat is goed voor u. Die boodschap
wordt daarbij steeds technocratisch-financieel beargumenteerd, zonder oog voor
welke andere dimensie ook. Zoals Gabriël van den Brink 28 november in Vonk
constateerde: 'Het vermogen van politici om publiekelijk in te gaan op morele en
sociale vragen, ontbreekt totaal.'

Daarbij komt de toegenomen individualisering, gepaard aan een bewust
gepropageerde ieder-voor-zich-mentaliteit. Zij ligt ten grondslag aan de
vermarkting van collectieve voorzieningen, een 'sanering' die door het minder
hoogopgeleide, minder verdienende en minder weerbare deel van de kiezers als
afbraak wordt ervaren; zie de huidige implosie van de thuiszorg.

Tegen die achtergrond kijken velen wantrouwend naar politici die komen
verkondigen dat zij het vanwege de vele asielzoekers met minder moeten doen,
temeer daar de prijs ervan niet in de villawijken, maar in de volkswijken wordt
betaald - denk aan de oplopende wachtlijsten voor goedkope huurwoningen. Het
chique Haagse Benoordenhout wist een azc buiten de poorten te houden, het
eenvoudige Oranje wist dat met de autoritair afgedwongen noodopvang niet.

Dat politici het morele gezag voor het overtuigend verdedigen van nare
maatregelen ontberen en dus naar juridische bevoegdheden moeten grijpen, valt
niet los te zien van hun eigen aard en gedrag. Zij werken, eveneens als gevolg
van de dominante ieder-voor-zich-mentaliteit, steeds minder voor de publieke
zaak en steeds meer voor de eigen carrière. Een leven lang je in dienst stellen
van het openbaar bestuur is er niet meer bij. Velen zien zelfs het ministerschap
slechts als opstapje naar het bedrijfsleven, om, zoals Hans Hoogervorst het in
2007 bestond te zeggen, 'nu echt iets interessants te gaan doen'.

Die zelfzuchtige mentaliteit komt men inmiddels in de hele bestuurlijke
bovenlaag vaker tegen, waarbij het bedrijfsleven de norm geworden is, inclusief
de bijbehorende bonus- en beloningscultuur. Het onvermogen van de bankensector
om te leren bleek nog dit voorjaar, toen het bestuur van het met geld van de
modale burger geredde ABN Amro zichzelf, nu de markt weer in zicht was, een
wonderbaarlijke salarisvermenigvuldiging toedacht, omdat in deze kring niet meer
de nationale samenleving, maar de internationale geldelite de norm geworden is.


De met grootheidswaan en graaizucht gepaard gaande ontsporingen op het terrein
van zorg, woningbouw en onderwijs heeft het aanzien van de hele elite inmiddels
zodanig aangetast dat haar boodschap dat de tijden nu even iets minder zijn,
niet meer wordt geslikt. Eens temeer zolang diezelfde elite - met een beroep op
de 'globalisering' die haar eigen exorbitante inkomens zou rechtvaardigen -
zichzelf bij het brengen van offers zorgvuldig buiten schot weet te houden.

De oplossing zou deels van Europa kunnen komen, ware het niet dat Brussel om
precies dezelfde reden te veel aan gezag heeft ingeboet om de bevolking van de
noodzaak van impopulaire maatregelen te kunnen overtuigen. Ook Europa is de
afgelopen decennia ten prooi gevallen aan de neoliberale ideologie van
flexibilisering en privatisering, waardoor de belangen van het grote
bedrijfsleven het steevast wonnen van die van kleine burgers.

Het staat voor opstandige kiezers symbool voor afbraak van sociale voorzieningen
en een politiek die vooral een welgestelde bovenlaag ten goede komt: zij die
Europa het luidst propageren, zijn dezelfden die er het meest van profiteren.
Open grenzen betekent voor de directeur dat hij verwijzend naar Amerikaanse
concurrentie zijn salariseisen nog verder kan opschroeven, voor de monteur dat
hij vanwege Albanese concurrentie met minder genoegen nemen moet.

Pas als dit verandert, kan het politieke midden de populistische flanken de wind
uit de zeilen nemen. Laat de bestuurlijke elite dat uit kortzichtig eigenbelang
na, dan moet zij niet verbaasd zijn als eurosceptische partijen nog verder
groeien, nationale regeringen genoopt worden zich steeds egoïstischer te
gedragen en Europa zo onder druk van de vluchtelingencrisis uiteindelijk
ontploft.

Een leven lang je in dienst stellen van het openbaar bestuur is er niet meer bij




Bekijk de oorspronkelijke pagina:

LOAD-DATE: 14 January 2016

LANGUAGE: DUTCH; NEDERLANDS

GRAPHIC: THOMAS VON DER DUNK is cultuurhistoricus.

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               50 of 54 DOCUMENTS



                                 de Volkskrant

                           14 januari 2016 donderdag

[Geen kleine jongen, de Kampioen. 'Gas erop en de h...]*

BYLINE: PAUL ONKENHOUT

SECTION: V Opening; Blz. 2

LENGTH: 455 woorden


Geen kleine jongen, de Kampioen. 'Gas erop en de hele invoegstrook gebruiken!'


De Kampioen van de ANWB, wie is er niet groot mee geworden? Gebleven zijn
gelukkig de brieven, deze maand bijvoorbeeld van 'Carmelino Romano', een
vrachtwagenchauffeur. Het ANWB-lid stelt vast dat vrachtwagenchauffeurs vaak de
middelvinger krijgen van automobilisten. 'Maar mensen kijk eerst eens naar
uzelf.'



Carmelino Romano besluit in het januarinummer een verkorte handleiding 'invoegen
op de snelweg' met een aanwijzing voor de medeweggebruikers en een bedankje:
'Dus: gas erop en de hele invoegstrook gebruiken! Dank, ook namens het
achteropkomend verkeer op de tweede baan.'

Zo kennen we de Kampioen weer. Lezers hebben tips, klachten ('Elk type auto met
touchscreen zou verboden moeten worden'), nog meer klachten ('Misschien handig
als die racefietsers een bel op hun fiets zetten') en delen hun ervaringen.

Ook gebleven zijn de advertenties voor dingen die je nooit nodig hoopt te
hebben, zoals een hoorapparaat, een traplift of - klassieker! - de stoel op maat
met een 'geïntegreerde sta-op functie.' We zijn terechtgekomen in het veilige en
behaaglijke reservaatje van de automobilist, de al wat oudere, hardwerkende
Nederlander die wordt bijgepraat door 'Gijsbert', een goedlachse employé van de
Wegenwacht.

Dit is geen kleine jongen. Met een kolossale voorsprong op de achtervolgers
(Veronica Magazine, Libelle, TrosKompas) is de Kampioen het grootste tijdschrift
van Nederland, sinds jaar en dag. De verspreide oplage per nummer - de redactie
maakt er tien per jaar - is 3,5 miljoen. ANWB-leden krijgen de Kampioen gratis
thuisgestuurd, dat scheelt natuurlijk.

Al bijna 130 jaar bedient de ANWB de weggebruikers op hun wenken, met een
serviceblad. Steeds meer richt de Kampioen zich op de vakantieganger. Het wemelt
van de reistips.

De tijd dat het gemiddelde ANWB-lid slechts een maal per jaar twee weken op
vakantie ging naar Frankrijk, met de Reis- en Kredietbrief op zak, ligt ver
achter ons. Deze maand worden vakanties dan wel stedentrips aanbevolen naar de
Dalmatische kust, Delft, Rio de Janeiro en de Alpen.

Informatief zijn de stukken nauwelijks, commercieel des te meer. De Kampioen is
óók, en misschien wel vooral, een verkoopluik. Een 'ledenaanbieding' is hier
nooit ver weg, de ANWB regelt het allemaal en de Wegenwacht is goud waard, zoals
lid Raymond van der Torren uit Capelle aan den IJssel deze maand benadrukt.

Hij schreef een brief op rijm over een lekke band en een daaropvolgende, snelle
actie van de ANWB Fietsservice: 'Met een volgeladen gele bus, klaarde deze man
de lastige klus. Alles weer helemaal pluis, lekker met de fiets gewoon naar
huis.'

* Vervangende titel / Replacement title




Bekijk de oorspronkelijke pagina:

LOAD-DATE: 14 January 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               51 of 54 DOCUMENTS



                                 de Volkskrant

                            12 januari 2016 dinsdag

Voorzitterschap

BYLINE: TOINE HEIJMANS

SECTION: Opinie en Debat; Blz. 19

LENGTH: 801 woorden


column in amsterdam


Waar is het vlammende Europese vuur?

Onderweg naar Europa fiets ik langs de stenen muur die het Nederlands
voorzitterschap scheidt van de stad. Hij is versierd met prachtige portretten
gemaakt door fotografe Robin de Puy: gewone Europeanen, sommigen naakt.
Daarboven wappert, honderden meters lang, een serie witte vlaggen. De vlag van
de overgave. Alsof Amsterdam zich neerlegt bij de overmacht, maar weigert het
blauw met de sterren te voeren.



Europa is geland op een voormalig terrein van de marine. De vergadertent is
gebouwd door de firma Neptunus, constructeur van tijdelijkheid, die bijvoorbeeld
ook een Glazen Restaurant in Heerlen maakte. Dat was een statement geweest: een
volledig transparant gebouw voor de Europese Unie, zodat iedereen kan zien hoe
Europese ambtenaren vergaderen, en zodat de ambtenaren kunnen zien wie de
burgers zijn waar ze het voor doen.

Maar het hoofdkwartier is grotendeels blind. Naar de entree loopt een blauwe
loper, de schuifdeuren door, en daar is de beveiliger al. Gewone burgers mogen
niet naar binnen, 'sorry, heer'. De twee Europeanen die buiten een peukje roken
kijken me aan, halen hun schouders op en verdwijnen.

Gelukkig is er een bezoekerscentrum. Bezoekerscentra zijn interessant omdat ze
laten zien wat de betreffende organisatie van zichzelf vindt: hier mag de Unie
ongehinderd trots zijn. 'Hier komen bezoekers meer te weten over ontstaan en
werking van de EU', staat in de folder. 'Er zijn verrassende weetjes over
EU-landen te zien.'

De beveiliger wijst me eerst de verkeerde kant op, het terrein af, maar
uiteindelijk vind ik het bezoekerscentrum in een blinde ruimte van
hotel-restaurant-café Pension Homeland. Er is niemand. Het is een kleine,
vierhoekige kamer met tapijttegels op de vloer; aan de wand hangt een scherm met
de agenda van het Nederlands voorzitterschap, en een scherm met actuele
twitterberichten. Die zijn niet allemaal even opbouwend ('Juncker gaf #Rutte een
kus en kneep hem in de billen'), maar goed, het geeft gelukkig aan dat ook
kritiek op Europa in het bezoekerscentrum mogelijk is.

In de hoek staat de terminal met de verrassende weetjes. 'Aantal inwoners'.
'Gemiddeld aantal werkuren' (Nederland 30, Griekenland 42). 'Levenstevredenheid'
(Nederland 8, Griekenland 6). 'Inwoners die nooit internet gebruikt hebben'
(Nederland 5 procent, Griekenland 33 procent). 'Inwoners die iemand hebben om op
te bouwen indien nodig' (Nederland 93 procent, Griekenland 87 procent).

Die laatste zin moet ik drie keer lezen. Heb ik iemand om op te bouwen indien
nodig? Gelukkig wel. Mompelend in mezelf (er is toch niemand anders) begin ik
betere weetjes te verzinnen. Inwoners die zich zorgen maken over de persvrijheid
in Polen. Inwoners die zich zorgen maken over Oekraïne. Inwoners die zich zorgen
maken over de Griekse miljarden. Inwoners die zich zorgen maken over poreuze
grenzen. Inwoners die zich zorgen maken over populisme. Inwoners die op Europa
kunnen bouwen indien nodig.

Over al die onderwerpen: niets.

Lunchtijd, het café loopt vol. Het heeft een zonnig uitzicht op het
Scheepvaartmuseum en op het ponton vol vlaggen van alle Unielanden (in
alfabetische volgorde, van België naar Zweden, ook zoiets kan tot onenigheid
leiden). Maar het bezoekerscentrum blijft unheimisch leeg.

Waar is het vlammende vuur van de Europese Unie? Ik had als bezoeker in elk
geval een filmpje van Frans Timmermans verwacht, ongeveer de enige nog die vol
passie kan vertellen over het grote nut van een solidair Europa. Op groot
scherm. Paar minuten. Had-ie vast graag gedaan. Maar dit is kennelijk alles wat
Europa van zichzelf wil laten zien. Alsof ze de witte vlag hebben gehesen:
strijd verloren tegen de sceptici.

Omgekeerd ben ik ook benieuwd wat Nederland van zichzelf wil laten zien, het
half jaar van zijn voorzitterschap. Alle delegatieleden die hier komen
vergaderen krijgen cadeautjes mee naar huis. 'Memento's', zegt Roderick Vos, die
ze ontwierp. Hij is een van de iconen van het Dutch Design en maakte mooie
dingen voor de gasten: kandelaars, een vaas, een koektrommel, wijnglazen,
geïnspireerd op schilderkunst van grote meesters, vertaald naar deze tijd.

Het mochten geen 'poenerige dingen' worden, zegt Roderick. Hij liet ze maken bij
ambachtelijke Nederlandse fabrieken, 'dan is het echt groeten uit Holland. Het
is een fantastische manier om de Nederlandse industrie te steunen, want die
moeten we koesteren.'

Nederlandse dingen. De memento's die Roderick maakte, zijn 'sympathiek en
sober': het omkeerbare wijnglas is twee keer te gebruiken, 'dan hoef je het maar
één keer af te wassen', het theestel heeft ingebouwde schoteltjes. 'Een heel
Hollandse oplossing, dan wordt het niet te duur.'

Mompelend in mezelf (er is toch niemand anders) begin ik betere weetjes te
verzinnen




Bekijk de oorspronkelijke pagina:

LOAD-DATE: 12 January 2016

LANGUAGE: DUTCH; NEDERLANDS

GRAPHIC: De vergadertent is gebouwd door de firma Neptunus, constructeur.
x
Boven de muur en de prachtige portretten wappert de witte vlag.
x
In het bezoekerscentrum staat een terminal met weetjes.
x

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               52 of 54 DOCUMENTS



                                 de Volkskrant

                            7 januari 2016 donderdag

Iedereen een meevaller. Nou ja, bijna iedereen

BYLINE: DOOR NANDA TROOST ILLUSTRATIES WILLUM MORSCH

SECTION: Ten Eerste; Blz. 14

LENGTH: 850 woorden


De loonstrookjes


Het eerste loonstrookje van het nieuwe jaar levert voor bijna alle werknemers
een aangename verrassing op. Maar individueel kunnen de verschillen groot zijn,
heeft loonstrookjesverwerker ADP gisteren bekendgemaakt. Wie gaat er het meest
op vooruit?

Zij hebben flinke meevallers

Lage inkomens
Door de bank genomen gaan de laagste inkomens er het meest op vooruit.
Minimumloners krijgen netto per maand 76 euro meer op een maandsalaris van
1.524,60 euro bruto. Jan Modaal, 2.816 euro bruto per maand, houdt 69 euro netto
over. En ook twee keer modaal heeft met 52 euro netto per maand extra niets te
klagen. Dat is allemaal te danken aan lagere belastingen en een flink hogere
arbeidskorting. Die korting gaat met 883 euro omhoog tot maximaal 3.103 euro per
jaar. Wie 34.500 euro bruto verdient, profiteert daarvan het meest. Er wordt
genivelleerd, zegt Dik van Leeuwerden van ADP. Een minimumloner gaat er 5,8
procent op vooruit, jan modaal 3,2 procent en twee keer modaal 1,3 procent.



Tweeverdieners...
Die lagere belastingen pakken voor tweeverdieners gunstig uit. Het maakt
namelijk nogal wat uit of de huishoudpot door één of door twee gezinsleden wordt
gevuld. Bij een gezinsinkomen van 5.000 euro bruto per maand betalen
tweeverdieners met twee keer ongeveer 2.500 euro bruto per maand minder dan een
eenverdiener die met 5.000 euro bruto per maand thuiskomt. De minst verdienende
tweeverdiener uit dit voorbeeld incasseert nog een voordeeltje: de
combinatiekorting voor kinderen jonger dan 12 jaar.

...met kinderen
Kinderen kosten wat, maar leveren dit jaar ook meer geld op. Niet alleen gaat de
kinderbijslag een paar euro per kwartaal omhoog, ouders beuren een flink hogere
toeslag voor de kinderopvang. Bovendien incasseert de minstverdiener een hogere
inkomensafhankelijke combinatiekorting dan over 2015. Bij elkaar kan het
voordeel voor tweeverdieners met kinderen oplopen tot ruim 2.500 euro netto per
jaar.

Ambtenaren
Als grote uitzondering op andere werknemers gaan ambtenaren flink minder voor
hun pensioen betalen. Ze zijn vorig jaar, niet geheel zonder slag of stoot,
akkoord gegaan met nu meer loon tegen straks een lager pensioen. Omdat ook het
aanvullend partnerpensioen is afgeschaft, besparen ze nog meer op hun
pensioenpremie. Tot bijna 1 procent, ofwel enkele tientjes netto per maand,
uiteraard afhankelijk van het inkomen. Grootste winnaar onder de
overheidsdienaren is de ambtenaar die drie keer modaal verdient en, alle
voordelen opgeteld, 111 euro netto per maand overhoudt. Disclaimer: omdat het
pensioenfonds ABP niet goed ervoor staat, houden betrokkenen er rekening mee dat
de pensioenpremie per 1 april omhoog gaat.

Zij komen er bekaaid van af

Anderhalf keer modaal
Voordeel, maar wel beduidend minder is er voor wie rond 4.500 euro verdient.
Anderhalf keer modaal komt met slechts een paar euro netto per maand meer thuis.
Dat stijgingsdipje komt door de afbouw van de algemene heffingskorting. Vorig
jaar leverde deze compensatiemaatregel in het ongunstigste geval nog altijd zo'n
1.300 euro belastingvoordeel op. Dit jaar wordt dit voordeel afgebouwd tot 0.
Vandaar dat dipje. Boven anderhalf keer modaal zit de winst in het uitstellen
van het moment waarop het hoogste belastingtarief geldt. Vanaf 66.400 wordt 52
procent belasting betaald, in 2015 was dat vanaf 57.585 euro.
Nog even over nivelleren gesproken: in 2014 betaalde 6 procent van de
Nederlanders het toptarief van 52 procent; dat waren 800 duizend
belastingbetalers.


Eenverdieners
Wie in z'n eentje net zoveel verdient als tweeverdieners betaalt dus meer
belasting. Even terug naar het gezinsinkomen van 5.000 euro bruto per maand: de
meevaller voor de eenverdiener is daardoor 1.500 euro netto minder per jaar en
bedraagt slechts 88 euro netto per jaar. Zijn er kinderen, dan loopt dat
verschil op tot een kleine 3.000 euro netto per jaar. Zo heeft de eenverdiener
geen recht op kinderopvangtoeslag en loopt het gezin ook de
inkomensonafhankelijke combinatiekorting voor zijn minder verdienende partner
mis. Het CDA, dat met D66 instemde met het belastingplan, vindt dit oneerlijk en
wil dat deze ongelijkheid wordt aangepakt. Dat kan op zijn vroegst in 2017.

Eigenhuizenbezitters
Wie hypotheekaftrek heeft, moet buiten de winst van het loonstrookje om rekening
houden met een verborgen minnetje. Doordat minder inkomens, pas vanaf 66.400
euro, in het toptarief vallen wordt het belastingvoordeel voor veel
huizenbezitters kleiner. De hypotheekrente wordt verrekend met het
belastingtarief van 40,4 procent en niet meer met het toptarief. De
hypotheekrente kon in 2015 tegen maximaal 51 procent worden afgetrokken. Dat
wordt elk jaar afgebouwd en komt dit jaar uit op 50,5 procent.
Als voorbeeld nog een keer de eenverdiener met een bruto maandsalaris van 5.000
euro. Hij heeft een hypotheek van 250 duizend euro; de rente op de lening
bedraagt 3 procent. De WOZ-waarde van de woning is 260 duizend euro. Deze
eenverdiener levert op jaarbasis 561 euro netto in.








volkskrant.nl Bekijk op http://volkskrant.nl/economie hoeveel u erop vooruitgaat
in 2016




Bekijk de oorspronkelijke pagina:

LOAD-DATE: 6 January 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               53 of 54 DOCUMENTS



                                 de Volkskrant

                             5 januari 2016 dinsdag

Is beleggen slimmer dan een lot kopen?

BYLINE: PETER DE WAARD

SECTION: Economie; Blz. 25

LENGTH: 506 woorden


Column De kwestie - Peter de Waard


De antirevolutionairen Abraham Kuyper en Hendrik Colijn probeerden
respectievelijk in 1902 en 1925 tevergeefs de Staatsloterij te verbieden, omdat
de staat de speelzucht van het volk niet zou mogen exploiteren. In deze tijd
wordt het gevaar meer bij vuurwerk gezien.



Niettemin besloot beursanalist Mathijs Bouman vorige week op RTLZ publiekelijk
zijn oudejaarslot te verbranden. Niet omdat hij tegen speelzucht is, maar omdat
de kans op een hoofdprijs nihil is: '0,000024 procent, ofwel kleiner dan de kans
dat je een dakpan op je hoofd krijgt'.

Hij noemde de deelnemers aan de loterij zo dom als een aap. Dat voorkwam niet
dat Nederland veranderde in een apenland. Liefst 4,5 miljoen mensen kochten een
lot, zodat de kans op de hoofdprijs zelfs daalde tot 0,000022 procent. Onbekend
is of twee Nederlanders een dakpan op hun hoofd kregen. Maar zeker is dat er
twee waren die de hoofdprijs deelden. Het ene halve lot was verkocht bij een
Primera-filiaal in Zaandam, de ander bij Kosterman in Zwolle, die zichzelf
vanwege de vele gewonnen prijzen al geluksmakelaar noemt. De lotkopers zijn
beiden 15 miljoen euro netto rijker.

Het is maar de vraag of het niet even 'apendom' is geld in aandelen te beleggen.
De kans voor 30 euro een effect of derivaat te kopen dat een dag later 30
miljoen waard is, is ook vast kleiner zijn dan die van een dakpan op het hoofd.
Uiteraard kan van de staat niet verlangd worden de kans op de hoofdprijs van 30
miljoen te verhogen tot 0,1 procent (1 op duizend) of 0,001 procent (1 op 100
duizend), want dan is Nederland snel net zo failliet als Zimbabwe.

Toch is van alle loterijen in Nederland de kans op een prijs in de Staatsloterij
nog veruit het grootst (1 op 1,8). Netto gaat 70 procent van de inleg naar
prijzen, bij de andere loterijen (Bankgiro, Postcode en Vriendenloterij) is dat
maar 30 procent.

In het echte casino wordt op de roulettetafel maar 2,7 procent (de kans dat het
balletje in de gifgroene nul rolt) ingehouden. Op de aandelenmarkt blijft het
minst aan de strijkstok hangen. Niettemin kunnen ook daar de kosten (provisies
en beheersvergoedingen) oplopen tot 2 procent. De aandelenmarkt geeft echter de
illusie dat daar niet alleen dromen worden vervuld zoals bij loterijen, maar ook
dat je er verstand van kunt hebben, en zelfs dat de koek kan groeien. Daarnaast
hoeft men niet alles of niets te spelen - als je je tenminste niet aan derivaten
waagt.

Institutionele beleggers (de mannen en vrouwen die de pensioenen en
verzekeringspenningen van de gewone man beheren) kiezen daarom voor de beurs in
plaats van casino of loterij. Of zij zo slim zijn als een vos of zo dom als een
aap zal blijken als ze hun beloften voor de pensioenuitkeringen moeten nakomen.


Bouman liet uiteindelijk een tientje liggen, want die prijs kreeg hij op zijn
lot. Dat was alvast niet erg slim. Maar hem ging het ook om de kijkcijfers.

Reageren?

p.dewaard@volkskrant.nl

De aandelenmarkt biedt dezelfde illusie als de Staatsloterij




Bekijk de oorspronkelijke pagina: ,

LOAD-DATE: 5 January 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                               54 of 54 DOCUMENTS



                                 de Volkskrant

                            2 januari 2016 zaterdag

Populisme, laag én hoog

BYLINE: MARTIN SOMMER

SECTION: Opinie en Debat; Blz. 19

LENGTH: 977 woorden


Vrij zicht Martin Sommer


SCP waarschuwt voor sterkere polarisatie van hoger opgeleiden tegen de rest.

Loek Hermans verzorgde op de valreep van het oude jaar nog een zevenklapper.
Wéér een VVD-akkefietje. Zijn partijgenoot âˆ' commissaris der koning Cornielje
âˆ' zag via de korte lijn wel een interim-burgemeester in hem. Dat moest toch
kunnen, al had Hermans wat averij opgelopen. De gemeenteraad knikkebolde dat het
goed was, tot de sociale media er lucht van kregen. Toen was het gauw gedaan.
Tijdens de Franse Revolutie zouden ze zeggen: niets vergeten, niets geleerd. Dat
ging toen over de adel die terugverlangde naar de tijd dat het volk zijn plaats
nog kende.



Zo liep het niet af dit keer. Hermans was immers in een vloek en een zucht weer
vertrokken. Boze bevolking, onzekere bestuurselite, dat is de situatie op het
scharnier tussen 2015 en 2016. Burgemeesters trokken schielijk hun azc-plannen
in na opstand van het volk. En klagen dat het geen lolletje meer is om
burgemeester te zijn. Ik zag op televisie de protesterende schreeuwers. Verbeten
koppen, een man in trui die 'landverraad' riep. Beslist geen mooi beeld, waaraan
wel steeds die korte lijntjes vooraf waren gegaan van bestuurders onder elkaar.
Dat pikt het boze volk niet meer.

'Verschanst in eigen kring', luidde onlangs de kop boven de onvolprezen
jaarlijkse Volkskrant elite-top-200. Conclusie was dat de elite zich terugtrekt
in het eigen gelijk. Kristallisatiepunt van de tegenstelling met het lagere volk
is de vluchtelingencrisis. Slechts 13 procent wil méér vluchtelingen opnemen,
aldus het Sociaal en Cultureel Planbureau deze week in het kwartaalonderzoek
naar de opvattingen onder de burgerij.

Als 13 procent vóór meer vluchtelingen is, dan wil dat zeggen dat een overgrote
meerderheid zich zorgen maakt over de vluchtelingenstroom. Niek Jan van
Kesteren, voorheen werkgeversvoorman en de tweede machtigste man van Nederland,
hoort bij de voorstanders. 'Heel rationeel om meer vluchtelingen op te nemen',
zei hij in deze krant. 'Zeker als je niet in de buurten woont waar al die
nieuwkomers moeten wonen en geen concurrentie van ze ondervindt op de
arbeidsmarkt. Maar het is makkelijk praten', verzuchtte hij erachteraan. Als uit
dit citaat één ding blijkt, dan is het de geweldige spanning om de boel bij
elkaar te houden.

Nog een getuigenis van die spanning: de kersttoespraak van koning
Willem-Alexander. Er zat kramp in de tekst, schreef collega Remco Meijer. Dat
was keurig uitgedrukt. De koning sprak wel woorden achter elkaar maar het betoog
was onnavolgbaar. Vage abstracties waaraan niemand zich een buil kon vallen. Ik
schat dat er drie zwetende tekstschrijvers benevens twee ministers aan te pas
zijn gekomen. 'Sommigen voelen zich in de steek gelaten en onvoldoende gehoord.
Maar ons land âˆ' onze plek in de wereld âˆ' is ons dierbaar.' Zelden was de
koninklijke spreidstand in een volkomen gepolariseerd land pijnlijker voelbaar.


Boze burgers zijn met name ontevreden over de politiek, blijkt uit het
SCP-kwartaalonderzoek. Net als de lageropgeleiden, voelt ook de middenklasse
zich niet gehoord. Driekwart vindt dat 'mensen zoals ik geen enkele invloed
hebben op wat de regering doet'. Pal daartegenover staat de hoogopgeleide elite,
die meent dat de schreeuwlelijkerds hier de lakens uitdelen. De elite gruwt van
ongastvrij Nederland. Geweld loont, kijk maar naar de anti-azc-protesten en de
burgemeesters die moeten inbinden.

Hoog en laag spreken elkaars taal nauwelijks meer. Henk en Ingrid moeten het
steeds meer in hun eentje zien te rooien. Voorheen kwam het hele land elkaar
tegen in militaire dienst of in de kerk. Niet meer. De elite was van het CDA,
daar vonden christelijke werkgevers en arbeiders elkaar. Tegenwoordig is de
elite van D66. Meer meritocratisch, minder belangstellend voor hetgeen zich
daaronder afspeelt. Dezelfde meritocratie is ook een slagveld. Angst voor
sociale daling is overal, maar vooral bij de lagere middengroepen die vinden dat
er te weinig oor is voor hun sores.

Het volk denkt: we worden belazerd. Dat denkt de elite tegenwoordig ook.
Eigenlijk lijkt de onvrede boven en onder de streep als twee druppels water op
elkaar. Wat is populisme? Het gevoel dat de boel naar de verdommenis gaat. Voor
de een is dat het gevolg van de islamisering, voor de ander is het de opwarming
of gaat het licht uit in Europa. In beide gevallen is er een gedroomd onschuldig
verleden, hetzij een land zonder immigranten, hetzij een fijnstofloos land waar
Jacobse en Van Es alleen maar typetjes waren.

En in allebei de kampen vindt men de democratie te slap of zelfs debet aan alle
ellende. Wilders met zijn nepparlement staat tegenover het inschakelen van de
rechter als de politiek niet voldoende opschiet met het bestrijden van de
uitstoot. Kom in verzet, zei Wilders. Ooit zei Guusje ter Horst met
vooruitziende blik dat de elite in opstand moest komen.

De elite is hier net zo verongelijkt als het volk. Als je dat laat bezinken, is
het een raar idee. Een elite hoort leiding te geven. Hoort in elk geval te
bevorderen dat we het samen moeten opknappen. Een elite die dat niet doet,
faalt. Lees ik het goed, dan vindt het SCP dat ook. In de slotparagraaf van het
kwartaalbericht schrijft het planbureau dat de opvattingen van de middengroep
meer lijken op die van de lager- dan die van de hogeropgeleiden. Dat vinden de
onderzoekers een goede zaak, omdat het 'kan helpen wat meer tegenwicht te bieden
aan de dominantie van de hogeropgeleiden in de samenleving en politiek'.

In de laatste zin wijst het SCP op de mogelijkheid van 'een sterkere polarisatie
van hogeropgeleiden tegen de rest'. Daarin kan ik alleen maar een waarschuwing
zien, tegen een elite die eigenlijk een ander volk wil.

Martin Sommer is politiek commentator van de Volkskrant.

De elite is in Nederland net zo verongelijkt als het lagere volk




Bekijk de oorspronkelijke pagina:

LOAD-DATE: 1 January 2016

LANGUAGE: DUTCH; NEDERLANDS

GRAPHIC: Hermans: zevenklapper...
ANP
Koning: zwetende tekstschrijver...
ANP Handouts
Wilders: nog steeds in verzet...
ANP

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

