
                               1 of 64 DOCUMENTS

                                  De Telegraaf

                               December 30, 2000

VLAAMSE PREMIER OP DE BRES VOOR ONZE GEMEENSCHAPPELIJKE TAAL HELP HET NEDERLANDS
VERZUIPT

LENGTH: 953 words

DATELINE: HET NEDERLANDS VERZUIPT!BRUSSEL


Help, het Nederlands verzuipt. De taal van Vondel en Komrij zit in de
verdrukking in een wereld waar Engels steeds meer de boventoon voert.
Opmerkelijk genoeg is het echter niet onze eigen premier Wim Kok, maar de
Vlaamse minister-president Patrick Dewael die voor het Nederlands de alarmklok
luidt.

Hij spoort Nederland aan alerter te reageren op de bedreigingen voor onze taal
en roept ons land op samen met Vlaanderen pal te staan voor de Nederlandse taal
en cultuur. Niet alleen in de Europese Unie, maar ook daarbuiten. Onze taal is
de zuiverste uiting van onze cultuur, zegt de premier van Vlaanderen. Die mag
niet verloren gaan.

Premier Patrick Dewael waakt al meer dan tien jaar over het Nederlands. Eerst
als cultuurminister van de Vlaamse gemeenschap en sinds 1993, toen Belgie een
federatie werd van Vlaanderen, Wallonie en Brussel, als premier.

In Vlaanderen zijn we gevoeliger voor de aantasting van het Nederlands dan bij
jullie, zegt de liberale bewindsman. Dat komt omdat we eeuwen lang hebben moeten
vechten voor onze taal. Eerst tegen de Spanjaarden en de Oostenrijkers, die ons
land overheersten, en vervolgens in eigen land tegen de Franstalige Walen. Die
hebben alles gedaan om het Vlaams te verdrukken, maar toch is die taal
springlevend gebleven. De Nederlanders hebben een dergelijke strijd nooit hoeven
leveren.

De 45-jarige Vlaamse premier, over wiens achternaam 'De Waal' vaak wordt
gegrinnikt, onderstreept op zijn monumentale hoofdkwartier aan het Brusselse
Martelaarsplein dat hij Nederland geen reprimande wil geven. Daarvoor is de
reeds bestaande culturele samenwerking, die is geregeld in het Taalunieverdrag
en het Vlaams-Nederlandse cultuurverdrag, te hecht. Ik wil alleen een signaal
geven, zegt hij. Ik erken volmondig dat op onze wereld Engels de internationale
taal is. Die moeten we allemaal kennen. Maar daarvoor hoeft het respect voor de
eigen taal niet te wijken.Sociale ongelijkheid.

Dewael haalt verontwaardigd een aantal schrijnende voorbeelden van de
veron-achtzaming van het Nederlands aan: De informatie over Euro 2000, dat nota
bene in Nederland en Belgie werd gehouden, was in het Engels, Frans, Duits en
Spaans. Dat betekende dat de gewone man niet in zijn eigen taal kennis kon nemen
van een toernooi dat in zijn eigen achtertuin werd gehouden. De taal van liefst
22 miljoen inwoners van de lage landen werd niet gebruikt terwijl de Franse taal
van de overige 3 miljoen, de Walen, wel werd gebruikt. Een typisch staaltje
sociale ongelijkheid.

In dit kader hekelt hij ook het gemak waarmee ons land zich er in zijn ogen
bijna bij had neergelegd dat het Nederlands in de Europese Unie werd afgeschaft
als voertaal. In de Europese Unie heeft elke lidstaat het recht op zijn eigen
taal, beklemtoont Patrick Dewael. We mogen er niet aan toegeven dat daaraan
wordt getornd. Ik bespeur echter dat Nederland zich in die kwestie makkelijker
opstelde dan wij.

Zoals de Vlaamse premier zich in het verleden wel vaker heeft verbaasd over de
nonchalante houding van de Nederlanders ten aanzien van hun taal, die vrijwel
jaarlijks uitmondt in een smadelijke nederlaag tegen de Vlamingen tijdens het
Groot Dictee der Nederlandse Taal. De toenmalige Nederlandse minister van
Cultuur, Elco Brinkman, had in de jaren tachtig samen met ons geld uitgetrokken
voor Nederlandse tolken in de Raad van Europa. Hij gebruikte deze duurbetaalde
vertalers echter nooit, want hij sprak in de Raad altijd Engels.

Maar de Vlaamse voorman wil ook de hand in eigen boezem steken: Ook bij ons
worden steeds meer Engelse woorden gebruikt. Met name de jeugd bedient zich er
veel van. We moeten daar ook niet verkrampt over doen. Maar we dienen er wel
voor te zorgen dat de eigen taal niet in het verdomhoekje raakt.

Daarom vindt premier Dewael dat Nederland en Vlaanderen die samen al projecten
op het gebied van literatuur, theater, onderwijs, wetenschap en film ontwikkelen
in de Europese Unie extra op de bres moeten springen voor de Nederlandse taal.
Net zoals er ook meer aandacht moet zijn voor de andere kleine Europese talen,
zoals het Zweeds of het Grieks. De meertaligheid van Europa is de culturele
rijkdom van dit continent, onderstreept hij. Het mag niet zo zijn dat straks
iedereen in de Europese Unie Engels spreekt en de EU straks een eenheidsworst
wordt zoals de VS.

De Europese Unie moet er volgens de Vlaamse premier derhalve mee ophouden de
cultuur te behandelen als een product van de interne markt, de
allesoverheersende motor van de Europese eenwording. Cultuur is geen interne
markt, stelt hij. Een Nederlandstalige film is geen stuk zeep dat een zo groot
mogelijke afzetmarkt moet veroveren. Wij knokken tegen die mentaliteit, maar
helaas zien wij bij de Nederlanders niet altijd diezelfde strijdlustigheid.

Ziezo! Premier Patrick Dewael leunt achterover in zijn stoel. Hij heeft gezegd
wat hij op zijn lever heeft. En verder heeft hij geen klagen over de Hollanders.
In tegendeel, de samenwerking tussen Nederlandse en Vlaamse regio's loopt prima.
Zo werken de universiteiten van Maastricht en van Hasselt, gelegen in Belgisch
Limburg, samen als de Universiteit van Limburg. Ook is er economische
samenwerking tussen Zeeuws en Belgisch Vlaanderen.

Al is er nog wel dat akkefietje met de verdieping van de Westerschelde, die
Nederland voor zijn rekening zou moeten nemen. En dat probleempje met de IJzeren
Rijn, de Belgische spoorlijn naar Duitsland die in Nederlands Limburg een
natuurgebied doorklieft. De ruzie met de Belgen over het aantal stemmen in de
Europese ministerraad heeft de onderhandelingen hierover niet gemakkelijker
gemaakt. Maar we komen er wel uit. Ik reken op een akkoord, zegt premier Dewael
optimistisch.

LOAD-DATE: January 3, 2001

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               2 of 64 DOCUMENTS

                                  De Telegraaf

                               December 16, 2000

GEK OP KOEIEN

LENGTH: 1213 words


De 'gewone burger' haalt steeds meer zijn neus op voor de koe. Als het dier in
de publiciteit is, gaat het ook bijna altijd over problemen. Melkquota,
mestoverschotten en de gekkekoeienziekte zijn er de exponenten van. Als
boosdoener wordt vaak en gretig naar de grootschalige veehouderij gewezen.

Geheel ten onrechte, zeggen de gebroeders Koopman, die met vierduizend koeien,
gezond, veilig, milieubewust en diervriendelijk hun bedrijven runnen in
Duitsland, deze tijd het epicentrum van de Europese gekte rond BSE.

THEO JONGEDIJK.

MALLENTIN (Duitsland), zaterdag.

We zijn allebei opgegroeid met de lucht van koeien. Als we in Wervershoof zaten
te eten, kon je ze vanuit de keuken zien staan. En als de deur openging, kon je
ze ruiken. Op de Noord-Hollandse boerderij van de ouders van Jack (34) en Jos
(32) Koopman liepen vijftig koeien. Toen de oudste zoon eind jaren tachtig in
het bedrijf kwam, werd dat aantal tot tachtig uitgebreid.

Naar Nederlandse begrippen is dat groot voor een melkveehouderij. Het duurde
echter niet lang of er kwamen algemene bedenkingen tegen grootschaligheid en er
werden strenge regels opgesteld om de 'overlast' in met name de varkens- en
kippenhouderij aan banden te leggen.

Veel mensen denken dat koeien stinken. Ze ruiken dan niet het dier, maar zijn
mest. Een koe ruikt gewoon lekker, zegt Jos aan de familietafel van het
'Gutshaus' van broer Jack en schoonzus Angeline (33) in het hoge noorden van de
Duitse deelstaat Mecklenburg-Vorpommern.

Het herenhuis staat op een landgoed in het plaatsje Mallentin, tussen de
Hansesteden Wismar en Lubeck. In de dagen dat het hier nog DDR heette, deed het
'decadente' bouwwerk dienst als school. Bij gebrek aan kinderschare kwam het
vorig jaar te koop. De eigen 'klas' van Jack en Angeline begint met twee
'leerlingen' al gestalte te krijgen.

Sinds 1995 wordt er door de familie Koopman in Mallentin 'geboerd'. In de
stallen van de even verderop gelegen boerderij staan elfhonderd koeien. Naar
Nederlandse maatstaf een ongekend aantal. Op grond van melkquotaregelingen en
mestvoorschriften bij ons onmogelijk.

De jongste van de twee broers Koopman 'boert' sinds goed een jaar in
Reichardtwerben in de deelstaat Sachsen-Anhalt. Na een studie in Wageningen
belandde hij in de veredeling van koeien. Toch besloot hij, in goed overleg met
vrouw Nathalie, om het voorbeeld van zijn oudere broer te volgen.

Het was zo'n beetje mijn laatste kans om boer te worden. Nog langer wachten met
instappen zou niet verantwoord zijn geweest. Aan de toon is te horen, dat hier
geen spijtoptant zit, ook al stond Duitsland de afgelopen tijd bol van de
berichtgeving over de gekkekoeienziekte.

Het buurland waande zich veilig voor BSE, maar zit nu dan toch ook met het
probleem in de maag. De ziekte werd ontdekt op een kleinschalig bedrijf, maar de
kritische pijlen werden direct gericht op de grootschalige veehouderij.

In de stallen van de boerderij in Reichardtswerben staan ruim veertienhonderd
koeien. Naar vaderlandse begrippen een ongelooflijk aantal.

Jack en Jos Koopman hebben een neus voor koeien. Het is onze hobby, ons geld en
ons leven, zeggen ze bijna eenstemmig. Een paar maanden na de eerste aankoop in
Sachsen-Anhalt deed zich een buitenkansje voor. Een aanpalend bedrijf met nog
eens 1450 stuks melkvee kwam in de verkoop. Een unieke kans tot schaalvergroting
en het behalen van synergie, motiveert Jack.

Met maar liefst vijftien procent van de totale aanvoer hebben de gebroeders
Koopman bij de regionale melkfabriek in Sachsen-Anhalt een stevige stem in het
kapittel. Een snelle optelsom leert dat de ondernemende Noord-Hollanders binnen
vijf jaar in het Oosten van Duitsland een veestapel hebben opgebouwd van meer
dan vierduizend dieren, verdeeld over drie locaties.

Op tafel ligt een brochure in kleurendruk, die de zakelijke filosofie en de
geschiedenis van het bedrijf weergeeft. Boven de drie Duitse vestigingen en de
boerderij in Wervershoof, die nog in familiebezit is en waarvan de dagelijkse
leiding, evenals op de andere locaties, in handen is van een bedrijfsleider,
staat de holding 'Ceres Agrar GmbH'.

Jack legt uit, dat deze 'paraplu' is vernoemd naar de godin van de landbouw.
Samen met broer Jos geeft hij er leiding aan. Professioneel management,
gemotiveerde werknemers en kwaliteit op alle niveaus zijn er de garantie voor
dat ook in de toekomst op een economisch verantwoorde manier melk kan worden
geproduceerd, staat er in vette letters geschreven. Kostenbeheersing,
optimalisering en vereenvoudiging van processen, die worden uitgevoerd door
medewerkers met gevoel voor de koe heten de sleutel tot succes.

Is er met vierduizend dieren nog wel gevoel voor de koe? Heel veel zelfs, zegt
Angeline, die uit een familie van wegenbouwers komt en de bedrijfsmatige
uitvoering van dit vak aan de HTS studeerde. De bedrijfsvoering is een deel van
haar verantwoordelijkheid.

In Nederland is er gemiddeld op vijftig koeien een boer. Wij hebben zeventig
medewerkers voor de verzorging van vierduizend dieren. Getalsmatig komt dat dus
bijna overeen. Dat zijn bovendien mensen die zich volledig op hun eigen taak
kunnen concentreren. Zij dragen niet alle zorgen met zich mee die een 'kleine'
boer wel heeft. Daarvoor hebben wij Jack en Jos, zegt zij.

Wij werken hard en wat hier is neergezet, is niet zonder slag of stoot tot stand
gekomen. In Amerika hebben wij deze vorm van schaalvergroting met eigen ogen
bekeken en we geloven erin. De sanering die daar nu plaatsvindt, gaat ook ten
koste van de kleinere bedrijven.

Toch koos Jack, toen hij zeker wist dat hij in het buitenland zou gaan 'boeren'
voor Duitsland en niet voor Portugal, Hongarije, Amerika, Canada of Denemarken.
Er zijn hier goede, omvangrijke structuren uit de tijd van het communisme. Begin
jaren negentig waren er plannen om de zaak meteen te gaan versnipperen, maar dat
is gelukkig niet gebeurd. Je hebt hier weliswaar net zo goed te maken met de
beperkingen van de Europese wetgever, maar daartegenover staan ook de Europese
zekerheden, zoals een goede melkprijs.

Dit land is door een geval van BSE in een soort hysterie terechtgekomen. De zorg
van velen om het probleem deel ik. Niets is verontrustender dan dat de
voedingsstoffen voor je dieren niet zouden deugen, zegt Jack.

In de politiek wordt meteen tegen de grote veebedrijven aangeschopt. We moeten
weer terug naar vroeger. Alles moet weer klein en zogenaamd overzichtelijk. Ik
kan me daarover opwinden. Juist door onze bedrijfsomvang en onze daarop
afgestelde automatisering is ieder gegeven over dier en voedingsmiddel direct
traceerbaar. En juist door onze vooraanstaande positie in de markt kunnen we de
hoogste eisen stellen aan onze leveranciers.

Even gaat het beeld weer terug naar weleer op de boerderij in Wervershoof. De
eerste taak die je kreeg toebedeeld was het helpen bij het voederen. Wat en hoe
stond op de achterkant van het bordje dat boven iedere koe hing. Die romantiek
hebben we ingeruild voor betrouwbare bedrijfsmatigheid. Dankzij personeel en
techniek kunnen we het de koeien dan ook precies naar de zin maken. En dat is
nog altijd het geheim van gezonde dieren en veel melk. Het gaat niet om de
omvang van een bedrijf, maar hoe je met de dieren omgaat.

LOAD-DATE: December 19, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               3 of 64 DOCUMENTS

                                  De Telegraaf

                               December 14, 2000

TSJERNOBYL MOORDT NOG JAREN DOOR

LENGTH: 972 words


Morgen zal na jarenlang getouwtrek tussen de regering in Kiev en het Westen de
kerncentrale in het Oekraiense Tsjernobyl met een grootse plechtigheid worden
gesloten.

De sluiting van Tsjernobyl, waar een ontspoord experiment in reactor nummer vier
op 26 april 1986 een explosie tot gevolg had die een nucleaire wolk als een
besmettend spook over bijna heel Europa joeg, gaat gepaard met de toezegging van
de Europese Unie (EU) om vier miljard gulden aan Oekraine te lenen voor de
afbouw van twee nieuwe kerncentrales. Maar of de wereld er na morgen ook
veiliger op wordt, is zeer twijfelachtig.Dertig jaar.

Behalve dat er elders in de voormalige Sovjet-Unie nog zo'n veertien
kerncentrales van het zogeheten RBMK/Tsjernobyl-type (zij het aangepast)
werkzaam zijn, is de scepsis over de nieuwe centrales groot. De kerncentrales
die moeten worden afgebouwd in Chmelnitski en Rivne, hebben een Sovjet-ontwerp
van ruim dertig jaar geleden, laat Oleksi Pasjkoek van het Nationale Ecologische
Centrum in Oekraine weten. Specialisten hebben er meer dan duizend fouten in
ontdekt.

De nieuwe centrales zijn al voor tachtig procent af en zullen weliswaar worden
voorzien van ultramoderne Frans-Duitse bedieningsapparatuur, maar voor veel
specialisten is dat onvoldoende. De milieuorganisatie Greenpeace noemt het
ontwerp simpelweg gevaarlijk en pleit ervoor Tsjernobyl te vervangen door
conventionele energiecentrales.

Toen de Russische schrijver Konstantin Paustovksi in de herfst van het
revolutiejaar 1917 zijn familie bezocht in het dorpje Polesje nabij Tsjernobyl
en zich verrukt uitliet over de zoete geur van de moerasrozemarijn en het in
slaap wiegende gesjirp der krekels, kon hij moeilijk bevroeden dat dit bijna
zeventig jaar later het decor zou zijn van een van de ergste milieucatastrofes
uit de geschiedenis. En evenmin de absurde omstandigheden waaronder.

Want Sovjet-leider Michail Gorbatsjov, toen in het Westen al bejubeld voor zijn
in gang gezette 'glasnost' en 'perestrojka', liet in 1986 de 1 mei-demonstratie
in Kiev gewoon doorgaan, terwijl 120 kilometer verderop duizenden 'liquidatoren'
hun leven waagden bij het blussen van Tsjernobyl en een radioactieve wolk in de
richting van de feestende massa dreef. Het volk wist van niets. Velen zien dit
gedrag nu als een misdaad, zoals Ivan Chladoesj, destijds minister van
Binnenlandse Zaken van de Sovjet-republiek Oekraine.Schaamte.

Ik stond daar, zwaaiend naar de arbeiders en de studenten die aan mij
voorbijtrokken, zegt de gepensioneerde kolonel-generaal nu. Ik probeerde zelfs
te glimlachen, maar voelde me zwaar depressief; ik schaamde me om de mensen in
de ogen te kijken. Chladoesj en consorten mochten van het Kremlin niets zeggen.

Pas enige dagen later, nadat de regering halfslachtige verboden afkondigde voor
kinderen om buiten te spelen en de bevolking het advies kreeg om de ramen goed
te sluiten, brak er in de hoofdstad paniek uit. Honderdduizenden burgers
belaagden het enige spoorwegstation in Kiev, om althans hun kinderen uit de stad
weg te krijgen. De nucleaire wolk trok inmiddels via Wit-Rusland verder naar
West-Europa. En terwijl men zich in steden als Londen, Parijs en Amsterdam
zorgen begon te maken over de eetbaarheid van vlees, paddestoelen en spinazie,
joeg Moskou zijn mensen verder de dood in.

Het stadje Pripjat nabij Tsjernobyl, met vijftigduizend 'atomsjiki' (nucleaire
werkers en hun gezinnen), werd binnen een dag geevacueerd en is tot op de dag
van vandaag een met armoedig prikkeldraad afgezette spookstad. Duizenden
jongemannen, onwetend over de gevaren en minimaal beschermd, volvoerden intussen
hun 'liquidatie-arbeid'.

De dag na de explosie was de straling nabij het reactorvat 1200 rontgen per uur,
terwijl 200 rontgen per uur volgens experts al dodelijk is. In de eerste dagen
stierven dertig rampbestrijders aan stralingsziekte; de jaren daarna vele
duizenden meer. Vooral aan kanker en bloed- en hartziekten. Het leed wordt
verzacht door magere pensioenen en invaliditeitsuitkeringen.

Niet alleen ex-brandweerlieden, ook vele duizenden 'gewone' burgers (onder wie
veel kinderen) hebben nu ziektes als gevolg van de Tsjernobyl-ramp. In
Wit-Rusland, dat tachtig procent van de nucleaire 'fall-out' absorbeerde, lijden
duizend kinderen aan schildklierkanker en ieder jaar komen er tachtig nieuwe
gevallen bij. Voor Tsjernobyl waren dat maar drie of vier gevallen per jaar,
zegt een specialist.

De ex-Sovjet-autoriteiten lijken van het ongeluk weinig te hebben geleerd. Kiev
zegt de nieuwe kerncentrales voor de energiebehoefte nodig te hebben, terwijl
sommige Oekraiense en Russische voorstanders van atoomenergie het Westen zelf
beschuldigen van manipulaties om Tsjernobyl te sluiten, terwijl dat in hun
optiek helemaal niet nodig is.

Van de tienduizend 'atom- sjiki' die nu bij Tsjernobyl hun inkomen verdienen,
zullen er hooguit drieduizend in dienst worden gehouden voor de verdere
onttakeling van de rampcentrale. De rest zal nieuw werk moeten zoeken.

In het atoomstadje Slavoetisj, op vijftig kilometer van Kiev, dat in 1986 uit de
grond werd gestampt om de bewoners van Pripjat op te vangen, heerst zelfs een
rouwstemming. Het Westen heeft honderden miljoenen gepompt voor verhoging van de
veiligheid van de nog werkende reactor, waarom moet Tsjernobyl nu dan dicht?
vraagt hoofd-ingenieur Joeri Neretin zich af.

De angst is groot dat de hoog opgeleide nucleaire specialisten van Tsjernobyl
hun heil zullen gaan zoeken in landen als Noord-Korea, Irak en Libie. Als Saddam
Hoessein mij morgen werk aanbiedt, dan zit ik vandaag nog in het vliegtuig, zegt
een atoomwetenschapper uit Slavoetisj. Het Westen krijgt zijn zin: Tsjernobyl
sluit. Jullie kunnen opgelucht ademhalen. Maar wat moet ik met mijn gezin van
vrouw en drie kinderen en met honderd dollar in de maand?

LOAD-DATE: December 15, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               4 of 64 DOCUMENTS

                                  De Telegraaf

                               December 14, 2000

WACHTEN OP GUILLOTINE

LENGTH: 337 words


'La Veuve de Saint Pierre' Een kop die rollen moet .

De rechter van Saint Pierre is onverbiddelijk. Neel Auguste, de man die in een
dronken bui een moord pleegde, zal als straf zijn hoofd verliezen. Volgens de
regels van de Franse republiek moet de executie met een guillotine worden
voltrokken. En daaraan ontbreekt het de autoriteiten van deze kleine kolonie
voor de kust van Newfoundland nou net.

In afwachting van instructies uit Frankrijk wordt de ter dood veroordeelde onder
de hoede geplaatst van legerkapitein Daniel Auteil. Zijn vrouw (Juliette
Binoche) is diep begaan met Neel (Emir Kusturica). Zij gelooft niet in diens
verdorvenheid, maar is ervan overtuigd dat een mens de ene dag slecht en de
volgende dag goed kan doen. Zolang er nog geen bericht is over de voltrekking
van Neels vonnis, krijgt hij daarom van de kapitein en zijn vrouw de kans te
bewijzen dat er ook veel goeds in hem schuilt.

Felle kritiek.

Terwijl de gevangene zich onmisbaar maakt en onder het gewone volk al snel aan
populariteit wint, krijgen de kapitein en zijn vrouw felle kritiek te verduren.
De notabelen spreken schande van de humanitaire behandeling die zij Neel geven
en trekken openlijk de motieven van de kapiteinsvrouw in twijfel. Haar man, die
zijn echtgenote met zinderende heftigheid lief heeft, blijft echter pal achter
haar staan. Wanneer er bericht komt uit Frankrijk over het lot dat Neel te
wachten staat, lopen de gemoederen in Saint Pierre nog hoger op.

Regisseur Patrice Leconte filmde het historische drama 'La Veuve de Saint
Pierre' met veel gevoel voor detail. Ook de onderlinge relaties diept hij uit,
waarbij het geraffineerde samenspel van Binoche, Auteil en de als acteur
debuterende Emir Kustira (regisseur van onder andere 'Black Cat, White Cat') een
wankel evenwicht in hun driehoeksverhouding suggereert. Wel neemt Leconte
uitgebreid de tijd om zijn plot te ontvouwen. Bij gebrek aan gebeurtenissen gaat
die bedachtzame verteltrant uiteindelijk wat vervelen.

Marco Weijers

LOAD-DATE: December 15, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               5 of 64 DOCUMENTS

                                  De Telegraaf

                                December 7, 2000

'HECTIEK ZAL IK ENORM MISSEN'

LENGTH: 898 words

DATELINE: AMSTERDAM


Bekendste politiewoordvoerder van ons land over twee weken met pensioen 'Agenten
op straat zijnpas gezichtsbepalend' 'Justitie eist steedsgrotere rol opbij
persvoorlichting' JOHN VAN DEN HEUVEL .

Nog twee weken en dan is de Amsterdamse politie zijn 'gezicht' kwijt. Klaas
Wilting (58), zo'n twintig jaar de spreekbuis van het korps, gaat deze maand met
pensioen. De woordvoerder die bij vrijwel iedere ramp, liquidatie, krakersrel of
ontvoering op de buis verscheen om publiekelijk tekst en uitleg te verschaffen,
bekent met een 'dubbel gevoel' de Amsterdamse politie vaarwel te zeggen.

Ik ben blij dat de enorme geestelijke en lichamelijke druk die bij dit werk
hoort straks voorbij is, zegt Wilting, in zijn al deels ontruimde werkkamer in
het Amsterdamse hoofdbureau van politie. Van de andere kant zal ik de hectiek
enorm missen. Ik ben de afgelopen jaren echt overal bij geweest. Er hoefde in de
stad maar iets te gebeuren, of ik werd gebeld. Het zal een raar gevoel geven,
als ik het nieuws vanuit Amsterdam straks allemaal via de televisie moet volgen.

Hoewel zijn persoonlijke archief vol zit met dankbetuigingen en lofbrieven, die
hij van collega's, hoogwaardigheidsbekleders, maar ook van 'gewone' burgers
ontving, was er ook regelmatig kritiek op Wilting. De politiewoordvoerder werd
vaak een 'mooiprater' genoemd.

Onterecht, meent Wilting. Wij zijn juist het eerste politiekorps geweest, dat
actief naar buiten trad als er eens iets misging. Rottigheid binnen het korps
heb ik nooit verdoezeld. Er is in al die jaren nooit een politieman bij me
geweest die zei: 'Klaas, kun je het verhaal niet een beetje mooier maken?'
Iedereen wist dat ik dat toch nooit zou doen. Ik ben ook fel gekant tegen die
pr-types, die vinden dat de politie slecht nieuws moet doodzwijgen en alleen
maar een soort goednieuwsshow naar buiten moet brengen. Het publiek prikt daar
toch genadeloos doorheen?.

Misvatting.

Hij vervolgt: Ik vind het sowieso een misvatting te veronderstellen dat de
beeldvorming van de politie door sturing van bovenaf kan worden verbeterd.
Politiemensen die op straat het werk doen, die zijn pas gezichtsbepalend. Zij
hebben een veel grotere invloed op hoe de burger uiteindelijk tegen de politie
aankijkt. De effecten van een peperdure reclamecampagne kunnen volledig teniet
worden gedaan door een verkeerd optreden van een individuele agent. Ook mijn rol
wordt vaak overschat. In feite was ik al die jaren niet meer dan een
doorgeefluik. Het gewone politiewerk, daar gaat het om.

Wilting zegt terug te kijken op een 'ongelooflijk plezierige periode'.
Natuurlijk waren er ook nare momenten zoals bedreigingen. En mijn vrouw en
kinderen hebben het me heus weleens kwalijk genomen dat ik zo weinig thuis was.
Maar wat ik het meest zal missen is de enorme saamhorigheid binnen het
Amsterdamse korps. Ik heb de laatste jaren best een aantal lucratieve
aanbiedingen gehad vanuit het bedrijfsleven. Maar als ik daar 's avonds in mijn
bed over nadacht, dan brak het zweet me uit. Alleen al de gedachte dat ik de
Amsterdamse politie gedag zou moeten zeggen was onverdraaglijk.

Het tonen van emoties vormde vaak een kenmerk van de televisieoptredens van
Wilting. Ik deed dat niet bewust, maar probeerde mijn emoties ook niet te
verbergen. Ik vind dat een politieman naar buiten toe best mag laten merken dat
hij boos, bedroefd of geirriteerd is. Waarom zou je niet je gevoelens mogen
laten zien? Ik weet nog dat ik voor de camera's moest verschijnen, kort nadat
politieagent Peter Lugten op de Zeedijk was doodgestoken. Op zo'n moment doe ik
geen moeite om mijn gemoedstoestand te verbergen. Ook mijn boosheid als de
politie onterecht kritiek te verduren krijgt is absoluut niet gespeeld.

Laatste.

Wilting zegt het vermoeden te hebben dat hij de laatste 'gezichtsbepalende
woordvoerder' bij de politie is. Let maar op, het gaat allemaal veranderen. Het
openbaar ministerie eist een steeds grotere rol op bij persvoorlichting. Bij
iets simpels als het oprollen van een weedplantage zie je tegenwoordig al een
persofficier van justitie en geen politiewoordvoerder voor de camera
verschijnen. Ik vind dat een hele verkeerde ontwikkeling. Het openbaar
ministerie speelt een rol in de rechtszaal en moet zich niet met voorlichting
bezig houden. Het zou veel beter zijn als een officier van justitie afstand van
een zaak neemt en de voorlichting aan professionals van de politie overlaat.
Niemand is erbij gebaat als de politie monddood wordt gemaakt. Het is juist heel
belangrijk dat een politieorganisatie bepaalde ontwikkelingen in de samenleving
signaleert en naar buiten brengt.

Klaas Wilting durft niet te beloven dat hij na zijn afscheid niet meer op de
buis verschijnt. De komende maand doe ik helemaal niets. Daarna wil ik toch wel
weer aan de slag, al weet ik nog niet precies met wat. Ik ben geen type om lang
thuis te zitten. Ik ga in ieder geval mediatrainingen geven en er zijn concrete
aanbiedingen uit de televisiewereld. Neen, wat precies kan ik nog niet zeggen.
Er zijn me de laatste tijd trouwens meerdere jobs aangeboden. Als ik zou willen
zou ik zo weer dag en nacht kunnen werken. Maar vrouw en kinderen komen nu op de
eerste plaats. Ik ben kort geleden opa geworden en wil in ieder geval genieten
van mijn kleinkind. Verder hoef ik nu alleen nog maar dingen te doen die echt
leuk zijn. En dat is een heerlijk gevoel.

LOAD-DATE: December 8, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               6 of 64 DOCUMENTS

                                  De Telegraaf

                                December 2, 2000

HET INTERVIEW: POLITIETOPMAN KONDIGT NIEUWE ACTIES AAN TEGEN ONDERWERELD. WE
PIKKEN HET NIET MEER

LENGTH: 1983 words


POLITIETOPMAN KONDIGT NIEUWE ACTIES AAN TEGEN ONDERWERELDJOOP VAN RIESSEN'We
Pikken het niet meer!We zijn de criminele hoofdstad van EuropaZoals Ed vanThijn
Kokis behandeldvind ik kwalijkGerotzooi met aandelen isminstens zo ergals
drugshandel'.

Amsterdam was de afgelopen twee maanden het decor van dertien schietpartijen. Na
ook nog eens drie liquidaties in korte tijd, waarbij het 'gewone publiek' in de
vuurlinie lag, vond justitie het welletjes. Onder het motto 'we pikken het niet
meer' probeerden politie en parket vorig weekeinde met veel invallen in de
onderwereld de bevolking van de hoofdstad gerust te stellen.

De 'veegactie', waarbij een groot aantal criminele Joegoslaven werd opgepakt,
kwam mede uit de koker van plaatsvervangend korpschef commissaris Joop van
Riessen. Ook hij maakt zich zorgen om de kogels die, net als gisteren bij een
nieuwe liquidatie in Amsterdam-West, in toenemende mate de argeloze burger om de
oren vliegen. In Het Interview kondigt de politiebaas nieuwe offensieven aan: We
blijven doorgaan, want er moet weer rust in de tent komen.

door JOHN VAN DEN HEUVEL.

AMSTERDAM, zaterdag.

Het zijn drukke tijden voor politiecommissaris Joop van Riessen. De man die
binnen de korpsleiding van de Amsterdamse politie onder meer verantwoordelijk is
voor de bestrijding van de georganiseerde misdaad holt deze dagen van de ene
liquidatie naar de andere schietpartij. Afgelopen woensdag nog was hij
razendsnel op de plek waar twee overvallers van Food Plaza het vuur op de
politie openden. Met eigen ogen kon Van Riessen zien dat 'zijn' dienders maar
ternauwernood aan de dood waren ontsnapt.Het lijkt erop dat criminelen niet echt
geschrokken zijn van uw veegactie. Ook gisteren vond er immers weer een nieuwe
liquidatie plaats.

We zijn er ook nog niet. Ik heb hetzelfde gevoel als een paar jaar geleden, toen
Amsterdam gebukt ging onder een reeks van zeer gewelddadige overvallen waarbij
ook doden vielen. Samen met Eric Nordholt heb ik toen speciale roofteams
ingesteld om het aantal overvallen terug te dringen. Dat lukte omdat we als
politie tot veel in staat zijn. Maar dan moeten wel over de hele linie de
krachten worden gebundeld. Na de drievoudige liquidatie in het Japanse
restaurant Kobe was voor mij de maat vol. Ik heb om elf uur 's avond Hans
Vrakking (hoofdofficier van justitie, JvdH) gebeld en gezegd: dit gaan we niet
meer tolereren. Ik heb daarna alle chefs bij elkaar geroepen en geeist: binnen
drie dagen wil ik alles weten van het Joegoslavische milieu. En waar het
allemaal vandaan kwam weet ik niet, maar binnen de kortste keren lag er een
schat aan informatie op tafel over de Joegoslaven-scene. Met de invallen van
vorige week vrijdag als gevolg.Had u zo'n opdracht niet een maand of vier eerder
kunnen geven?.

Dat is altijd achteraf praten. De informatie over de Joegoslaven was dus wel
voorhanden, maar lag kennelijk te versnipperd bij de diverse
rechercheonderdelen. Dat is het probleem van een groot korps. Onze organisatie
wordt steeds beter, maar er zijn momenten dat je als leiding het voortouw moet
nemen. Het is de taak van de korpsleiding om naar het totaalbeeld te kijken,
niet naar het belang van individuele onderzoeken. Ik vond dat in deze situatie
alle zesduizend neuzen in het korps een kant op moesten. Zo van 'mannen, rechts
richten. Het gedonder is afgelopen. We gaan nu aan de slag'. De actie van vorige
week vrijdag is ook niet het eindpunt, het is slechts het begin. Het is een
signaal aan de gewone burgers en aan criminelen dat we het vuurtje onder hun
voeten behoorlijk heet gaan opstoken.Sommige mensen noemden het politieoptreden
machtsvertoon of zelfs een wanhoopsoffensief. U zou de onderwereld niet de baas
zijn. De begrafenisstoet van Sam Klepper werd als voorbeeld genoemd.

Er was geen sprake van machtsvertoon. Wel van een duidelijk signaal dat we de
brutaliteit van criminelen om mensen nota bene voor de deur van politiebureaus
af te knallen niet tolereren. Voor alle duidelijkheid: ook liquidaties in het
Amsterdamse Bos accepteren we natuurlijk niet. De actie van vorige week was
bedoeld om criminele nesten uit te roeien. Om plaatsen waar ze slapen binnen te
vallen. Het resultaat van de wapen- en drugsvangsten was mooi meegenomen. Maar
als we wildplassen en fietsen door rood licht niet langer tolereren, is dit
gedrag van criminelen natuurlijk helemaal onaanvaardbaar. Het verwijt van een
wanhoopsoffensief is echt onzin. Wij zijn in deze stad nog steeds de baas.Hoe
komt het dat Joegoslavische criminelen in Amsterdam zo'n belangrijke rol
spelen?.

De Joegoslavische onderwereld is in Amsterdam altijd sterk vertegenwoordigd
geweest. In de jaren tachtig en negentig hadden we kopstukken als Duja, Jotcha
Josic en Arkan. Nederlandse criminelen onderhielden altijd al nauwe contacten
met toppers uit Joegoslavie. Ook kopstukken uit de Amsterdamse onderwereld
schuwen het geweld niet, maar beschouwen het plegen van een moord toch als een
vervelend klusje. Daar worden Joegoslaven voor ingehuurd, die veel meedogenlozer
zijn en ook makkelijker over het benodigde wapentuig kunnen beschikken. We
merken wel dat de Joegoslavische invloed de laatste tijd verder toeneemt. Er
zijn heel veel zware wapens uit die regio in Amsterdam. We zijn wat dat betreft
echt de criminele hoofdstad van Europa.Wat gaat u daaraan doen?.

Ik vind het toenemend vuurwapenbezit een kwalijke ontwikkeling. Je moet er niet
aan denken dat dit overslaat op onze jeugd. Dat we net als in Amerika de
situatie krijgen van bewakers op het schoolplein die zich met kogelvrije vesten
moeten uitrusten. Dat zal op onze scholen toch niet gebeuren? We moeten het
wapengeweld niet gewoon gaan vinden. Het verbaast me eerlijk gezegd dat aan het
tafeltje waar drie mensen zijn geliquideerd, de volgende dag weer vrolijk wordt
gegeten. Alsof er niets is gebeurd. Samen met het Openbaar Ministerie hebben we
van het bestrijden van wapenbezit een speerpunt gemaakt. Strenge controles en
hoge straffen moeten het tij keren. Verder brengen we de toekomstige misdaadtop
in kaart; de zogenoemde high-potentials. We steken daar veel energie in om te
voorkomen dat leden van die groep uitgroeien tot de nieuwe Kleppers en Femers.Uw
hoogste baas, procureur-generaal De Wijkerslooth, vindt overigens dat het met de
georganiseerde misdaad in Nederland wel meevalt. Wat vindt u, als man van de
praktijk, van die opvatting?.

Dat ben ik niet met hem eens. Wat ik wel wil nuanceren is dat de georganiseerde
misdaad de integriteit van de maatschappij enorm zou aantasten. Ik denk dat dat
gevaar niet zo heel erg groot is. Criminaliteit kun je in mijn ogen in twee
richtingen verdelen. De wat ik noem 'gore misdaad', als drugs- en wapenhandel en
liquidaties, die altijd zal blijven bestaan. Daarnaast is er de 'schone
misdaad'; de witteboordencriminaliteit in de financieel-economische wereld en de
milieusector en de corruptie binnen de overheid. Die tweede vorm van misdaad
vind ik veel bedreigender voor de integriteit van de samenleving. Het
schaamteloze gerotzooi met aandelen en opties van zogenaamde topmanagers is
minstens zo erg als de drugshandel van bijvoorbeeld de Hakkelaar. Daar wordt de
basis voor normafwijkend gedrag gelegd. Burgers die gaan denken: als zo'n
directeur zijn zakken mag vullen, dan mag ik het ook.U staat bekend als een fel
bestrijder van corruptie. Toch hadden topcriminelen als Sam Klepper en Jan Femer
mensen 'plat' binnen de Amsterdamse politie.

Ik werk dertig jaar bij de politie en ben heel vaak met corruptie
geconfronteerd. De IRT-affaire is het beste voorbeeld hoe de overheid
gecorrumpeerd kan worden. De politie had criminele partners! We steken heel veel
energie in het bestrijden, maar we zullen altijd corruptie in onze organisatie
houden. Ik zie het als mijn belangrijkste taak om chefs bewust te maken van de
risico's die agenten op dat gebied lopen. Als een rechercheur foute contacten
onderhoudt, is dat vaak een gevolg van een verkeerde aansturing door zijn chef.
Verder zijn we als korpsleiding keihard en onverbiddelijk. Wie in de fout gaat
vliegt eruit.Maar u ontslaat nooit chefs. Het gaat bijna altijd om politiemensen
uit de lagere rangen die de laan uit worden gestuurd.

Ambtenaren hebben een sterke rechtspositie. Het komt regelmatig voor dat wij
ontslag van een werknemer noodzakelijk vinden, maar dat de ambtenarenrechter dat
niet goed vindt. Langzaam maar zeker vindt overigens een omslag plaats. De
bestuursrechter ziet dat wij serieus met corruptiebestrijding bezig zijn en
geeft ons steeds vaker ruimte om dat beleid uit te voeren. We zijn streng in de
toepassing van normen maar ook in de preventieve aanpak door chefs. Ook
leidinggevenden worden door mij hard aangepakt. De gesprekken zijn soms zo
heftig, dat chefs zich bedreigd voelden. Een kaderlid dat naar mijn oordeel
onvoldoende aan corruptiebestrijding doet, ondervindt daar zeker de gevolgen
van. Het kan ook hem zijn baan kosten.De politietop krijgt straks te maken met
een nieuwe hoofdofficier van justitie. Waarom bent u tegen De Wit?.

Ik laat me helemaal niet uit over De Wit. Er is ons gevraagd wat we van hem
vinden. Dat oordeel houden we binnenskamers. Het is niet bestemd voor de
buitenwereld. Ik vind het schadelijk dat die kritiek openbaar is geworden.
Degene die dit naar buiten heeft gebracht draagt een zware last op zijn
schouders. Ik vind het buitengewoon kwalijk. Mensen moeten kunnen solliciteren
naar een functie zonder dat ze het risico lopen beschadigd te raken.Maar u kunt
toch gewoon zeggen dat u zich distantieert van de kritiek en dat u De Wit een
fantastische kandidaat vindt?.

......Er is gesuggereerd dat de weerstand tegen De Wit te maken heeft met de
nasleep van de IRT-affaire, die nog steeds voor verdeeldheid bij politie en
justitie zorgt.

Dat is echt onzin. Van de IRT-affaire zijn de scherpe kantjes nu wel af. Het is
zeker niet zo dat in de rest van Nederland nog steeds met argusogen naar
Amsterdam wordt gekeken. Het beste bewijs daarvoor is dat ik onlangs ben
gevraagd om deel te nemen aan een landelijke commissie die een nieuwe
beleidsvisie voor de recherche in Nederland gaat ontwikkelen. De IRT-affaire is
passe, het oud zeer is de wereld uit. Er zijn twee slachtoffers gevallen: Van
Vondel en Langendoen, die onterecht als enigen zijn bestraft. Eigenlijk zijn er
drie slachtoffers. Ook Ed van Thijn beschouw ik als zodanig. Dat een man met
zijn capaciteiten nooit meer een aansprekende bestuursfunctie heeft gekregen is
volkomen onterecht. De manier waarop Ed van Thijn door Wim Kok is behandeld vind
ik kwalijk.Amsterdam krijgt straks ook een nieuwe burgemeester. Wat moet die om
te beginnen niet doen?.

Met Ed van Thijn en Schelto Patijn werkte het prima. Zij vertelden wat wij
moesten doen en lieten de organisatie aan ons over. Patijn was daar heel sterk
in. Hij heeft ons de kans gegeven onze professionaliteit waar te maken. Er is nu
een tendens om meer vanuit Den Haag te gaan regeren en de rol van de centrale
overheid in Amsterdam te vergroten. Dat is een verkeerde ontwikkeling. Wat de
nieuwe burgemeester betreft zou ik willen zeggen; controleer de politie maar ga
niet op de stoel van de politiebaas zitten. Dan komt het wel goed.Komt de
Amsterdamse politie ooit nog van zijn personeelstekort af?.

We hebben eigenlijk altijd al personeelsproblemen gehad. Mensen gaan bij ons
weg, niet omdat ze het werk niet leuk vinden maar omdat ze buiten Amsterdam meer
salaris overhouden. Dat blijft een groot probleem. Ik zou Amsterdamse agenten
dolgraag meer geld betalen, maar onze begroting laat een substantiele
salarisverhoging voor al het personeel niet toe. Maar om met Johan Cruyff te
spreken: ieder nadeel heeft zijn voordeel. De doorstroming is groot en we hebben
een jong korps. En jong zijn verbind ik met creativiteit en flexibiliteit. Twee
eigenschappen die voor een organisatie als de politie enorm belangrijk zijn.

LOAD-DATE: December 5, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               7 of 64 DOCUMENTS

                                  De Telegraaf

                               November 25, 2000

SMET OP GYMP

LENGTH: 304 words


Van onze redactie Vrouw.

AMSTERDAM Precies honderd jaar geleden kwam Adi Dassler, de oprichter van
Adidas, ter wereld. Om dit heugelijke feit te vieren kregen honderd
toonaangevende kunstenaars, ontwerpers en beroemdheden deze maand een heel
speciaal paar schoenen cadeau.

Dat die struisvogel-leren gympen, die bij onder meer Anna Kournikova, John
Galliano en Jamiroquai in de kast staan, met alle zorg tot stand zijn gekomen,
zal niemand verbazen. De schoenen werden handmatig in Duitsland gefabriceerd.
Achter de Adidas-gympen die wij als gewone burger aanschaffen, steekt een heel
ander verhaal. Het verhaal van kinderen in Indonesie die onder erbarmelijke
omstandigheden zwoegen om ons aan de trend te kunnen laten meedoen.

Het Europees Parlement stelt nu een onderzoek in. Kinderen, vaak niet ouder dan
vijftien jaar, kennen werkdagen van zo'n vijftien uur, worden gestraft wanneer
ze overwerk weigeren en krijgen zwaar onderbetaald, meldde afgelopen week de
Engelse krant The Observer.

Het is niet de eerste keer dat sportfabrikanten van kinderarbeid worden
beschuldigd. Adidas, die veel van zijn sportartikelen laat maken in derde
wereldlanden, ontkent dat het de regels ontduikt. Er zijn problemen in het
verleden geweest, aldus Adidas-woordvoerder Peter Csanadi. Maar wij doen er
alles aan om de werkomstandigheden in onze fabrieken in goede banen te leiden.
Het probleem is dat onze voorwaarden niet altijd even serieus worden genomen
door de lokale leidinggevenden. We hebben inmiddels een team van eigen mensen
samengesteld dat de problemen moet oplossen.

Tot die tijd kunt u overwegen een paar Adidas-gympen van struisvogel leer aan te
schaffen, die slechts in gelimiteerde oplage te koop zijn. Voor 2000 gulden weet
u dan in ieder geval zeker dat er niet met uw schoenen is geknoeid.

LOAD-DATE: November 28, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               8 of 64 DOCUMENTS

                                  De Telegraaf

                               November 22, 2000

RUBRIEK KLIMAATCONFERENTIE: UITVINDERS DRAGEN STEENTJE BIJ A AN
KLIMAATPROBLEMEN.

LENGTH: 678 words

DATELINE: HAAG


Technologische vernieuwingen kunnen een belangrijk steentje bijdragen aan het
terugdringen van de uitstoot van schadelijke broeikasgassen. In de schaduw van
de VN-Klimaatconferentie in het Haagse congresgebouw pronken ondernemingen met
hun nieuwste vindingen. Het Haagse gemeentemuseum is omgetoverd tot een beurs
waar alle nieuwste snufjes te vinden zijn. Toch klagen de standhouders over de
weinige bezoekers.

Zo presenteert olieconcern Shell er zijn oplossing voor het milieuvervuilende
koolstof. Wanneer olie en gas worden geraffineerd, blijft er altijd een dik,
zwart goedje over dat boordevol koolstof zit. Tot nu toe hadden de
raffinaderijen daar geen bestemming voor en werd het simpelweg verbrand. Omdat
dat zo vervuilend is, wordt het verbranden veelal schepen op zee gedaan.

Op de onderzoekafdeling van Shell kwam uitvinder en filosoof Rini Reynhout
erachter dat vastgelegd koolstof dezelfde werking kan hebben als cement. Hij
maakte van het olie-afval een soort supersterke lijm, het zogeheten C-fix
(carbon-fixation). Met dit product, zand en andere materialen kunnen nu
straatstenen worden gemaakt, maar volgens Reynhout zijn de toepassingen legio.
Dakpannen en stoepranden behoren tot de mogelijkheden, maar met houtsnippers en
zaagsel kan er zelfs hardhout van worden gemaakt.

Voor het milieu snijdt het mes dankzij deze toepassing aan twee kanten. Niet
alleen hoeft het CO2-rijke koolstof niet meer te worden verbrand, het scheelt
ook de CO2-emissie die het produceren van cement voortbrengt. Een kilo cement
staat namelijk gelijk aan een kilo CO2. Deze Willy Wortel meent dat een flink
deel van de Nederlandse reductiedoelstelling (min 6%) kan worden behaald als ons
land met 'zijn' stenen wordt bestraat.

Energiebedrijf Eneco mikt met zijn innovatieve product op de huishoudens. Samen
met verwarmingsfabrikant Atag en het Energieonderzoek Centrum Nederland is een
kleine warmtekrachtcentrale ontworpen, de Enatec, die de oude cv-ketel moet gaan
vervangen. Het principe is simpel: zodra je de verwarming opendraait, wordt een
deel van die warmte omgezet in elektriciteit.

De Enatec kan maximaal 1 megawatt stroom opwekken. Dat is niet genoeg om een
heel huishouden draaiende te houden, maar betekent volgens Eneco wel een
aanzienlijke besparing op de energierekening. Te veel geproduceerde stroom gaat
terug naar het spanningsnet, wat geld oplevert.

En omdat de superketel ook nog eens veel efficienter is dan een cv-ketel scheelt
het per huishouden zo'n 15% aan CO2. De energierekening zal honderden guldens
lager uitvallen, voorspellen medewerkers. Voorlopig is het apparaat, dat eind
2003 verkocht gaat worden, echter onbetaalbaar voor de gewone man. Eneco
verwacht dat over drie jaar de vinding nog altijd zo'n 40% duurder is dan de
huidige cv-ketels, pas als de productie flink op gang komt gaat de prijs
substantieel omlaag.

Een nieuw fenomeen op de klimaattop zijn de bedrijven die inspelen op de komende
handel in emissierechten, of juist op 'aandelen' schone lucht. De verwachting is
dat de handel in broeikasgasemissies een van de snelst groeiende
grondstoffenmarkten ter wereld zal worden. Daarop vooruitlopend ging maandag
CO2.com, een virtuele marktplaats voor emissiehandel, de lucht in.

De website is een initiatief van PriceWaterhouseCoopers en Cantor Fitzgerald,
een Amerikaanse financiele dienstverlener.

Siebele Schone, woordvoerder van het Wereld Natuur Fonds die ook een kijkje
neemt op de beurs heeft gemengde gevoelens bij de aanblik van alle stands. Een
echte oplossing voor het CO2-probleem biedt het volgens hem niet. Dit helpt
hooguit de emissies stabiel te houden en niet verder te laten oplopen.

De echte oplossing om de uitstoot van broeikasgassen te verminderen moet komen
van technologische doorbraken. Toch juicht hij ook de minder baanbrekende
vindingen toe. Het is een teken dat er een omslag plaatsvindt in het denken en
handelen van het bedrijfsleven en de industrie. Onder druk van burgers die zo
langzamerhand de klimaatproblemen inzien, willen zij er wat aan doen.


LOAD-DATE: November 23, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               9 of 64 DOCUMENTS

                                  De Telegraaf

                               November 17, 2000

COLUMN KUNSTGREEP: MUSEUMNACHT

LENGTH: 619 words


Jongeren en allochtonen moeten niet alleen naar het theater. Ze moeten ook naar
het museum. Vindt Rick van der Ploeg, onze staatssecretaris tegen cultuur, zoals
VVD-kamerlid Atzo Nicolai het deze week zo treffend verwoordde tijdens het
beschamende cultuurdebat.

Kunst moet, want kunst doet je goed. Maar helaas zijn scholieren over het
algemeen met geen stok, laat staan met een gratis museumjaarkaart naar binnen te
jagen. Ze gaan liever naar een popconcert of pikken een bioscoopje, want kunst
kijken is, in hun ogen net zoiets als wassen, knippen, watergolven: saai en suf.

In een wereld waarin alles om uiterlijk vertoon en reclame draait, is
image-building belangrijk. Joke Bosch van het Amsterdams Historisch Museum heeft
dat goed begrepen. Zij nam het initiatief voor de eerste Amsterdamse
Museumnacht, die afgelopen zaterdag werd gehouden.

Een schot in de roos. Niet minder dan 20.000 bezoekers kwamen op het evenement
af, waaronder opvallend veel jongeren. Waarom? Omdat museumbezoek voor het eerst
werd gepresenteerd als hip alternatief voor een avondje stappen. Eindelijk mocht
er eens geswingd worden voor de Nachtwacht en kon je loungen in het Stedelijk.
Het stopwoord 'vet cool' werd voor een avond vervangen door 'cultureel'.

Het kan dus wel, jongeren verleiden tot museumbezoek. Mits je het maar beetje
leuk en aantrekkelijk verpakt. Een les voor museumdirecteuren, voor wie
bezoekersaantallen steeds belangrijker worden. Niet alleen omdat anders de
subsidiekraan langzaamaan dichtgaat, maar ook omdat steeds meer (jonge)
kunstenaars het museum de rug toekeren en hun publiek op straat zoeken.

Zo vond de Amerikaanse Otto Berchem al zijn heil in een Amsterdamse
buurtsupermarkt die hij met zijn werk transformeerde in een eigentijdse
'dating-market'. En ook Joep van Lieshout hoeft niet meer zo nodig in de
steriele witte kubus (het cliche van het museum voor moderne kunst) te
exposeren. Hij bouwt gewoon zijn eigen kunststad, AVL-ville, onder de rook van
Rotterdam.

Natuurlijk, sceptici zullen vol afschuw over de 'verpretparking' van musea
spreken. Maar modieus hoeft niet synoniem met oppervlakkig te zijn. Leuk kan ook
diepgang hebben. Aan de museumdirecteur de taak om het juiste evenwicht tussen
kunst en spektakel te vinden.

Wie dat als geen ander kan, is Jan Hoet. Deze Vlaamse kunstpaus die sinds vorig
jaar de scepter zwaait over het Stedelijk Museum voor Actuele Kunst (SMAK) in
Gent, slaagt er al jaren in om massa's volk voor eigentijdse kunst te
enthousiasmeren.

Hoe? Door kunst naar de huiskamers van de gewone man te brengen, zoals hij voor
de legendarische expositie 'Chambres d'amis' (1986) deed of op de hoek van de
straat te plaatsen, zoals dit voorjaar tijdens 'Over the Edges'. Ook deinst hij
er niet voor terug om tijdens een opening zelf in de boksring te stappen en
klappen te incasseren of in knusse praatprogramma's a la Koffietijd vol overgave
over moderne kunst te komen babbelen. Hoet weet wat een beetje extra publiciteit
kan doen.

Zijn grootste kracht is echter dat hij niet alleen een groot hart voor kunst,
maar ook voor het publiek heeft. Welke andere directeur opent op eerste
kerstdag, wanneer het museum eigenlijk gesloten hoort te zijn, eigenhandig toch
de poort om nieuwsgierigen binnen te laten? En wie laat met plezier zijn
lunchafspraak schieten om persoonlijk een troepje schoolkinderen rond te leiden?
Rudi Fuchs beslist niet.

De charismatische Hoet is inmiddels uitgegroeid tot een Bekende Vlaming. De
laatste keer dat we in het SMAK waren, zagen we hem zelfs handtekeningen
uitdelen aan jong en oud. Een museumdirecteur met de status van popster, zover
zijn we in Nederland nog lang niet.

Paola van de Velde

LOAD-DATE: November 18, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               10 of 64 DOCUMENTS

                                  De Telegraaf

                               November 14, 2000

OORLOGSDAGBOEKEN ONTHULLEN MEER KENNIS VAN JODENVERVOLGING. 'O HEER, STEUN HEN'

LENGTH: 560 words

DATELINE: AMSTERDAM


OORLOGSDAGBOEKEN ONTHULLEN MEER KENNIS VAN JODENVERVOLGING 'O Heer, steun hen'
'In Polen gaat de executie door' PATRICIA BOON .

In Polen gaat de massamoord op joden verder. Himmler zou er alle joden voor '43
willen doden, schrijft een 27-jarige accountant in zijn dagboek in december
1942.

Een dertigjarige onderwijzer schrijft in maart 1942 in zijn dagboek: Geruchten
doen de ronde dat de hele kuststrook van Groningen gezuiverd wordt van joden,
dat alle joden van Delfzijl zijn opgepikt en op transport zijn gesteld naar
Amsterdam ze zullen vandaar wel verder gaan. Een andere onderwijzer schrijft in
die zwarte oorlogsperiode: Prof. dr. Leo Polak is in een concentratiekamp
vermoord. In oktober 1940 werd hij afgezet, februari '41 gevangengenomen, juni
'41 naar Oranienburg en op 9 december '41 overleden 'longontsteking en
hartkwaal'.

Het NIOD (Nederlands Instituut voor Oorlogsdocumentatie) presenteerde gisteren
de eerste uitkomsten van een uitgebreide studie naar dagboeken die niet-joodse
Nederlanders schreven tijdens de Tweede Wereldoorlog. Het onderzoek werd
verricht door een aantal doctoraalstudenten geschiedenis aan de Universiteit van
Amsterdam. Centrale vraag was: wist de gewone Nederlander wat er met zijn of
haar joodse landgenoten gebeurde?

Tot nu toe werden zo'n 150 dagboeken uit de periode januari '41 tot november '43
bestudeerd. De studenten kregen de meest uiteenlopende bekentenissen onder ogen.
Zo hoopt een Amsterdamse vrouw dat haar joodse buren snel zullen vertrekken
omdat ze hun vrijgekomen huis dan bij het hare kan trekken. Een goed
geinformeerde 18-jarige student schrijft in november 1943: Engels radiobericht,
dat in Bohemen de joden gedood moeten worden door verhongering; ze krijgen geen
levensmiddelenkaarten meer en mogen ook op andere wijze niets kopen. In Polen
gaat de executie van joden door: in een plaats 6000 per dag. Eerst kleren uit,
dan... gas?.

Volgens de onderzoekers blijkt uit de dagboeken dat veel meer Nederlanders van
de jodendeportatie op de hoogte moeten zijn geweest dan tot nu toe is
aangenomen. In veel van de dagboeken staan uitgebreid de maatregelen vermeld die
door de bezetter zijn uitgevaardigd tegen de joden en soms blijkt er zelfs een
sterk vermoeden te bestaan dat de gedeporteerden niet levend meer zullen
terugkomen als ze eenmaal naar een werkkamp zijn gestuurd.

Maar het kon ook anders: een notaris schrijft tijdens vijf jaar bezetting 3600
bladzijden vol in zijn dagboek, zonder de jodenvervolging in ons land ook maar
met een woord te noemen. Daar staat tegenover dat een arts uit Haarlem schrijft,
dat hij heeft gehoord dat joodse moeders in de Amsterdamse 'Jodenhoek' hun
kinderen in de armen van niet joden drukken en een andere Nederlander schrijft
in zijn dagboek dat de joden Hitler veel kwaad moeten hebben gedaan, anders zou
dit toch allemaal niet gebeuren?.

Ontroerend is een dagboekfragment van een doktersvrouw, opgetekend nadat haar
man in een doorgangskamp een aantal joden heeft behandeld: En hij kwam een paar
uur later terug, diep onder de indruk van deze tragedie. Hij heeft gedaan
gekregen dat zes zieke joden achter mochten blijven, maar alle anderen zouden
vertrekken... De hele nacht was ik met de joden bezig, ik sliep heel onrustig.
Ik kon alleen maar bidden: 'O Heer, strek Uw zegenende handen over hen uit en
steun hen'.

LOAD-DATE: November 15, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               11 of 64 DOCUMENTS

                                  De Telegraaf

                                November 4, 2000

CAMPINGOORLOG NAAR CLIMAX. SP WIL APARTE HUURWET OM EINDE TE MAKEN AAN
DICTATORIALE PRAKTIJKEN RECREATIE-BARONNEN.

LENGTH: 1835 words


Vorige week publiceerden wij over mensen die op de rand van de financiele
afgrond balanceren, nadat zij hun vaak met geleend geld betaalde 'tweede huis op
wielen' moesten verkopen en daar volgens eigen zeggen niet de vrije markt mee op
mochten.

Continental Parken in Harskamp is volgens veel gedupeerden en de Socialistische
Partij een van de hoofdrolspelers. Vorige week wilde algemeen directeur Hoevert
Vos op 'emotionele gronden' niet reageren en liet hij een medewerker spreken.

Vandaag wil Vos wel praten, omdat hij vindt dat de voormalige parkbewoners hem
onterecht hebben beschuldigd.

Continental heeft juist een uitstekende reputatie, zegt Vos. Als de traditionele
langkampeerder met zijn vaak oude caravan plaats moet maken omdat wij voor
chalets kiezen, heeft zo'n familie altijd nog de mogelijkheid naar drie van onze
grootste campings te verkassen. In Lith, Otterlo en Epe zijn die mensen van
harte welkom. Prachtige terreinen met veel ruimte. Zelfs voor 'vreemden' van
buiten. En als hun wagen te oud is voor verhuizing, krijgen ze van ons gewoon
een nieuwe!.

De Continental-directeur zegt dat er sprake is van een vergissing als
gedupeerden zijn naam of de naam van zijn bedrijf als kwade genius noemen. Over
Richard van der Veen, die alles kwijt raakte toen hij zijn chalet aan de
eigenaren van het park Bellevue in Voorthuizen verkocht, zegt Vos: Hij had een
goed bod, van wel 95.000 gulden, maar wilde meer. Uiteindelijk hebben wij hem
juist geholpen. Van der Veen had zijn chalet verbouwd, maar omdat dat niet
deugdelijk gebeurde, werd het geheel minder waard. Wij hebben gekocht voor
45.000 gulden en na een ingrijpende verbouwing voor 60 mille doorverkocht. Daar
is niets mis mee.

In Utrecht lacht Richard van der Veen bitter. Met de bouwtekeningen van zijn
chalet op tafel, zegt de arbeidsongeschikt verklaarde buschauffeur: Niet
deugdelijk? De verbouwing is nota bene door Continental zelf op papier gezet! Ik
mocht geen 'te koop' bord voor het raam hangen anders zou ik worden weggesleept
en als de beheerder met aspirant-kopers op het terrein liep, werd ons hoekje
gemeden. Ze lieten mensen alleen hun eigen chalets zien, bij de verkoop daarvan
hadden ze natuurlijk veel meer belang.

Ook over een andere affaire die wij vorige week beschreven, wil Hoevert Vos,
geflankeerd door twee medewerkers, zijn mening kwijt. Het betreft Ruud Rietveld,
die zich heeft opgeworpen als 'ombudsman' voor gedupeerde langkampeerders.

Rietveld legde in de krant uit dat hij zijn chalet op het terrein van Bellevue
niet vrij mocht verkopen. Uiteindelijk kon hij 48 mille voor het huis op wielen
krijgen, de helft van wat hij er voor had neergeteld. Hij besloot tien mille bij
te betalen en bij de firma van T. Verspaget een dure toercaravan te kopen.

Toen was Rietveld zijn chalet kwijt, terwijl de toercaravan niet werd geleverd.
Hoevert Vos heeft niets met T. Verspaget en diens vennootschap te maken. Dat
deze laatste man in een adem wordt genoemd met mensen als A.W.A. Bergervoet en
J. Bergervoet, topmensen van Continental, is een vergissing, een
naamsverwisseling, verklaart Vos.

Het ongelukkige voor ons is dat het inderdaad exact dezelfde namen betreft, met
zelfs dezelfde voorletters. De mensen zijn ook familie van elkaar. Maar echt,
toch gaat het om andere personen, aldus de directeur van Continental. Het
conflict dat Rietveld had met Verspaget en diens caravanbedrijf heeft dan ook
NIETS met ons van doen. Rietveld is een lastige man, hij maakte op Bellevue
constant ruzie met de beheerder en met andere gasten. Schandalig dat hij ons nu
zwart maakt.

Ruud Rietveld zelf: Zo gaan Continental en veel andere grote jongens in deze
wereld te werk. Gerotzooi met namen, geschuif met bv's, het elkaar toespelen van
de bal als het om verbouwingen gaat. Ik heb tientallen reacties van mensen die
maar tussen twee dingen konden kiezen. Slikken of stikken. En als je weg wilt,
kun je echt alleen maar aan hen verkopen. Ik heb het aan den lijve ondervonden.

De Continental-mensen wijzen erop dat alleen de 'te koop-briefjes' taboe zijn.
Maar het is iedereen vrij naar een makelaar te stappen of een omschrijving van
het chalet op te hangen bij het camping-hoofdgebouw.

Hoevert Vos heeft een map vol brieven van gasten die verklaren tevreden te zijn
over zijn meer dan twintig parken in Nederland. Zij spreken juist schande over
klagers als Rietveld en Van der Veen. De klagers zijn volgens hem mensen die te
veel geld hebben geleend, het niet meer kunnen betalen en van de ene op de
andere dag willen verkopen. Maar de meeste gasten zouden gelukkig recreeren
onder de grote Continental-paraplu.

Bij branche organisatie Recron zegt Marjolein van Tiggelen: Continental is geen
Recron lid en ik geloof ook niet dat ze door onze ballotage komen. Als je daar
als langkampeerder gaat staan, heb je geen bescherming, is er geen
Geschillencommissie. Ik heb veel reacties op het artikel in De Telegraaf gehad
van onze leden, ze kennen dit soort praktijken en distantieren zich van deze
ondernemers. We realiseren ons nu ook dat we meer naar buiten moeten treden en
denken er over om in de toekomst ook voor deze slachtoffers op te komen.

Continental-verkoper Sjoerd van der Zee over de klacht dat zijn gasten veel te
weinig geld krijgen voor hun chalets als ze willen vertrekken: Je moet ruim de
tijd nemen als je voor verkoop kiest. Soms staan ook onze showmodellen wel
anderhalf jaar te koop. Maar dan ben je een chalet opeens kwijt voor de prijs
die je had willen vangen. Het is net als met een auto. Als je binnen een week
geld wilt zien, zul je met een lager bedrag genoegen moeten nemen. Zo werkt dat
in het wereldje van chalet en stacaravan.

Maar Tweede-Kamerlid Remi Poppe van de Socialistische Partij spreekt schande van
wat hij de misstanden in de Nederlandse recreatie noemt. Als je een bedrijf hebt
met tientallen bv's kun je lekker schuiven, verwarring zaaien en ondertussen Jan
met de Pet wegsaneren voor de meer vermogende langkampeerder of chaleteigenaar.
Om die een paar jaar later ook weer uit te melken. Ik denk dat er zo
langzamerhand een Kamermeerderheid is om in te grijpen. ANWB en
brancheorganisatie Recron hebben tot op de dag van vandaag niets bereikt, nu
wordt het tijd voor een soort huurwet in de recreatie. Dan is het gedaan met de
dictatoriale macht op de campings.

SP-medewerker Paulus Jansen: Natuurlijk kun je op papier zetten dat verkoop vrij
is om dat in de praktijk te frustreren. Wij hebben tal van voorbeelden van
mensen die zo tienduizenden guldens zijn kwijt geraakt. Onder het mom dat je op
de parken 'permanent kunt wonen', dat alles wordt gedoogd tot het straks
'volgens Europese wetgeving' ook officieel mag.. Klinkklare onzin, minister
Pronk is zelfs met een notitie gekomen die dit ook in de toekomst verbiedt.

De vrouw van de opzichter in het park De Eyckenhoff, deel van de
Continental-groep, vertelde ons vorige week dat permanent wonen geen enkel
probleem oplevert. Haar directeur Hoevert Vos nu: Als ze dat heeft gezegd, is
dat fout. Wij vertellen dat aspirant-kopers altijd en het staat in onze
contracten. Mevrouw krijgt een reprimande voor haar vergissing.

Ondertussen stromen bij deze krant en de Socialistische Partij de klachten van
langkampeerders binnen. In Delft zegt Alex van Puffelen: Ook ik stond op De
Eyckenhoff, wilde nadat ik een hartkwaal kreeg weg en kon de boel alleen aan het
park zelf kwijt. Ik huurde immers mijn grond, hoe raak je een chalet zonder
staplaats kwijt... Eerst beloofde de beheerder 80 mille, toen zestig en
uiteindelijk kreeg ik van Hoevert Vos 45.000 gulden. Ik ben er voor een halve
ton bij ingeschoten, geld dat ik mijn leven lang bijeen heb moeten sparen. Dan
is het bitter als je die man hoort zeggen dat hij het zo goed voor heeft met
zijn gasten.

Hoevert Vos: Dat bod van tachtig mille kwam van een buitenstaander, die dat
later weer introk...

Mr. T.A. Mulder, advocaat van het kantoor Hornstra en Van de Assum in Leusden,
treedt op voor een client die door Continental aansprakelijk is gesteld. De
strafpleiter en expert in het ondernemingsrecht: De man had een koopovereenkomst
voor een chalet met tuin, blokhut en grond. Toen hij onder de definitieve
documenten zijn paraaf zette, moet er een papier tussen geschoven zijn waarop
stond dat hij de grond apart zou kopen. Wij peinzen er niet over de
annuleringskosten te betalen, wachten de dagvaarding van Continental af. Ze zijn
kansloos, mijn client hoeft de tien procent van de koopsom van chalet en grond
niet te voldoen. De originele en eerste documenten spreken boekdelen.

Dat Hoevert Vos zoveel brieven van 'tevreden' mensen heeft, komt volgens Ruud
Rietveld en SP-specialist Paulus Jansen omdat die mensen niet anders kunnen: Zij
staan bij Continental en dan kun je, voor zo lang het duurt, er maar beter het
beste van maken.

Maar het gaat ook op andere campings vaak om dictators die een waar schrikbewind
uitoefenen, die mensen zijn vogelvrij en dat moet eindelijk veranderen.

Volgens Vos is dat op zijn terreinen al gebeurd. Na een eerdere reportage over
de misstanden op een van de Vos-campings in deze krant, vier jaar geleden, zou
het roer zijn omgegooid en werd een einde gemaakt aan koppelverkoop. Bij
Continental mag je zelf je hovenier en je loodgieter kiezen, er is geen sprake
van dat wij gasten dwingen bevriende bedrijven in te schakelen. En aan
intimidatie en bedreiging maken wij ons al helemaal niet schuldig. Gedwongen
interne verhuizingen? We doen alles gratis.

Maar de Socalistische Partij en 'ombudsman' Ruud Rietveld zeggen dat het
tegendeel waar is en dat mensen gedwongen worden bijvoorbeeld peperdure
coniferen van een 'bevriend' tuinbedrijf te kopen. Ik heb dat op Bellevue zelf
meegemaakt, vertelt Rietveld.

Jansen, medewerker Volkshuisvesting van de SP: Het is een netwerk. De ene bv
verkoopt aan de ander, waardoor weer een reorganisatie kan worden doorgevoerd en
mensen met het mes op de keel moeten verkassen. Bij dat alles varen de
ondernemers wel en kreperen de gasten.

Alex van Puffelen: Toen ik wilde verkopen, werd me door Continental te verstaan
gegeven dat ik de grond er eerst maar beter bij kon kopen, omdat mijn chalet dan
veel meer zou opleveren. Dan zou ik zelfs naar een makelaar in het dorp
kunnen... Nadat ik eerst voor nog eens 70 mille het schip in zou gaan. Goddank
zijn mijn vrouw en ik er niet in getrapt.

Hoevert Vos blijft erbij dat hij goed is voor zijn kampeerders, dat vrijwel
iedereen het fantastisch vindt bij Continental. Mensen als Richard van der Veen
in Utrecht, hij moet afbetalen voor iets wat hij allang niet meer bezit, zouden
het noodlot over zichzelf hebben afgeroepen.

Maar zelfs voor mij is er nu een lichtpuntje, zegt Van der Veen met een
glimlach. Een bedrijf in Hoogeveen heeft me een kleine aluminium stacaravan
aangeboden. Helemaal gratis! Misschien kan ik volgende zomer vakantie vieren op
een camping voor de man met de kleine beurs. Als die ergens in Nederland
tenminste nog bestaat.

LOAD-DATE: November 7, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               12 of 64 DOCUMENTS

                                  De Telegraaf

                                November 3, 2000

AANTAL OVERVALLEN OP WONINGEN OMHOOG

LENGTH: 488 words

DATELINE: HAAG


Nederlanders worden steeds vaker in hun eigen woning op een uiterst gewelddadige
manier beroofd.

In de regio Rotterdam is het aantal mensen dat slachtoffer is geworden van een
gewelddadige overval in hun eigen huis dit jaar verdubbeld. Terwijl in en rond
de havenstad afgelopen jaar 42 roofovervallen op woningen werden gepleegd, is
dit aantal in de eerste tien maanden van dit jaar al gestegen naar 78. Ook
andere grote steden kampen met steeds meer overvallen op woningen.

Deze week was het weer raak. In Den Haag werd onder meer twee keer toegeslagen.
Een 43-jarige Hagenaar moest in een ziekenhuis worden opgenomen nadat hij bij
een overval op zijn huis aan de Van Zeggenlaan met een steekwapen in zijn buik
en hand was gestoken. Een 54-jarige man werd in zijn woning aan de
Traviatastraat overvallen door twee gemaskerde mannen. Zij bonden hem vast en
gingen er met een onbekend geldbedrag vandoor.

In Leiden werd een 88-jarige man het slachtoffer van een brute roof. Toen hij de
deur opendeed, kreeg hij direct een vuistslag in het gezicht. Terwijl hij op de
grond lag, haalden drie jonge mannen zijn huis overhoop, waarna ze zijn
geldkistje meenamen.

De twee incidenten in Den Haag van deze week brengen het totaal aantal
overvallen in woningen in deze regio dit jaar op 43. Over heel 1999 waren dat er
40. Als de stijgende lijn de laatste twee maanden van het jaar doorzet, heeft de
regio Den Haag dit jaar te kampen met een toename van bijna dertig procent.

In Rotterdam is de situatie nog veel erger. De handelwijze van de criminelen is
bij de politie dan ook alom bekend. Woordvoerder A. Geelof weet dat het er zeer
agressief aan toe gaat. In de meeste gevallen wordt er aangebeld. Als de bewoner
de deur opent, wordt er vaak direct een mes of een pistool getrokken. De mensen
worden bedreigd, krijgen klappen en worden ook regelmatig gekneveld. Het is een
zeer ernstige situatie, reageert de politiezegsman, die aangeeft dat het de
daders veelal om geld, sieraden en autosleutels te doen is.Ripdeals.

Ook de Amsterdamse politie heeft haar handen vol aan overvallen op huizen. Dit
jaar werden er in de hoofdstad tot nu toe 56 mensen in hun eigen huis bedreigd
en bestolen. Volgens politiezegsman K. Wilting gaat het hierbij echter ook voor
een deel om zogenaamde ripdeals. Criminelen die elkaar hebben belazerd, komen
dan even bij elkaar langs. Hierbij is de gewone burger niet betrokken, aldus
Wilting, die overigens aangeeft dat overvallen een grote prioriteit hebben bij
het Amsterdamse politiekorps.

Een overval in de eigen woning is volgens de politie niet altijd te voorkomen.
Maar mensen kunnen wel maatregelen nemen om de kans daarop te verkleinen, stelt
Geelof. Het plaatsen van kettingen op de voordeur kost maar een paar tientjes.
Dat zorgt er voor dat mensen niet direct naar binnen kunnen komen. Een andere
mogelijkheid is het aanbrengen van een kijkgaatje in de voordeur.

LOAD-DATE: November 4, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               13 of 64 DOCUMENTS

                                  De Telegraaf

                                October 28, 2000

'WILD WEST' OP DE CAMPING

LENGTH: 2420 words


Traditionele langkampeerders uitgezogen en weggepest .

WILD WEST OP DE CAMPING .

Nieuwe recreatiebaronnen maken mooie sier met kapitale villa's en dikke auto's .

Nadat ik aangifte had gedaan kwamen ze bij me thuis en bedreigden me met de dood
.

De afgelopen dagen bezochten meer dan 57.000 mensen de Kampeer en Caravan RAI;
het gaat economisch goed en de branche floreert. Maar er is ook een schaduwzijde
en het zijn vooral gewone mensen die de klappen krijgen. Koppelverkoop,
wurgcontracten, intimidaties en bedreigingen: op veel 'chaletparken' schering en
inslag, waardoor de traditionele langkampeerder verdwijnt.

Volgende week presenteert de Socialistische Partij het rapport 'Inpakken en
wegwezen!' over misstanden in de verblijfsrecreatie. Kamerlid Remi Poppe: De
gewone man wordt door de georganiseerde Tedjes van Es in een hoek gedreven,
velen zitten aan de rand van de afgrond of zijn inmiddels al te pletter
gevallen. Genoeg is genoeg, er moet een einde komen aan de Wild West-toestanden
in recreatieland.

door CHARLES SANDERS .

VOORTHUIZEN, zaterdag.

Richard van der Veen (59) schaamt zich bijna om het te vertellen, maar de
arbeidsongeschikt verklaarde buschauffeur heeft geen geld meer voor warme
maaltijden.

Als ik aan het einde van de maand de aflossingen van mijn schulden heb betaald,
zegt de Utrechtenaar, blijft er nog net genoeg geld over voor een paar
boterhammen en eens in de week een zak frites. Ik lig krom voor een chalet dat
vijf jaar geleden op het park Bellevue in Voorthuizen stond. Toen zat ik daar
vaak met mijn vrouw Bep. Maar Bep is dood en mijn wagen is verkocht. Ik ben
kapot gemaakt door de campingeigenaren, heb mijn vrouw en mijn geld verloren.

Het relaas van Van der Veen is het levensverhaal van steeds meer langkampeerders
in ons land. Want sinds de Kampeerwet in 1995 plaats maakte voor de Wet op de
Openluchtrecreatie, zijn langkampeerders vogelvrij, overgeleverd aan de grillen
van ondernemers die er alleen maar op uit zijn geld, heel veel geld te
verdienen.

Van der Veen belandde in een web waaruit ontsnappen onmogelijk bleek. In zijn
kleine huurhuis in de Utrechtse volkswijk Zuilen vertelt hij: Bep wilde weg, het
was op de camping niet meer als voorheen, de sfeer was anders, de gezelligheid
verdwenen. Maar ik had ons 'chalet' net verbouwd. Er was een casco van wel 31
vierkante meter bijgekomen, ik had de boel geisoleerd, centrale verwarming
gemonteerd. Voor dat alles zaten we wel tot onze nek in de schulden, in totaal
had ik bijna een ton geleend. Dat ging, ondanks mijn kleine
invaliditeitspensioen, heel gemakkelijk. Dankzij bemiddeling van een met de
campingeigenaar bevriend financieringskantoor en een bank in Utrecht. Maar toen
we weg wilden, was het uit met de pret.

Want Van der Veen wilde zijn chalet voor 90.000 gulden te koop zetten, een
redelijk bedrag vond hij zelf, omdat zijn 'paleis' met tuin, blokhut en 140
coniferen 120.000 gulden had gekost en in nieuwstaat verkeerde. Maar
parkeigenaar J. Bergervoet maakte dat onmogelijk. Vrije verkoop mocht niet, zo
werd hem te verstaan gegeven, en als aspirant-kopers interesse toonden voor de
stacaravan van Van der Veen werd gesuggereerd dat de bank beslag op het bouwsel
had gelegd.

Ik mocht alleen met eigenaar Janus zaken doen, vertelt Van der Veen, en dat
nekte me. 'Voor dat hele zooitje van jou geef ik 50.000 gulden,' werd me gezegd.
Uiteindelijk hapte ik, ik had geen andere keuze, Bep wilde niet meer. Een paar
maanden later kwam ik thuis en vond haar dood in haar stoel. Ze kon niet langer
tegen de spanningen, is eraan onderdoor gegaan. Ik moest nog 25 jaren
maandelijks 393 gulden aflossen voor iets wat ik niet meer had! Toen
faillissement dreigde, ben ik naar de Gemeentelijke Kredietbank gegaan. Nu
betaal ik nog 108 gulden per maand, drie jaar lang. Maar mijn leven is verwoest.

Deze krant besteedde in 1996 ook al aandacht aan de problematiek rond de
langkampeerders. Mensen met eenvoudige stacaravans vaak gepensioneerd, invalide
of laag betaald moesten plaats maken voor het Grote Geld. Houten chalets en
bungalows waren plotseling in en de nieuwe markt werd ontdekt door slimme
jongens die steeds meer traditionele campings opkochten en omtoverden.
Geruggensteund door het wegvallen van de Kampeerwet konden zij hun gasten nieuwe
regels opleggen en de armen wegzuiveren.

Naar aanleiding van onze berichtgeving toen, stelde parlementarier Remi Poppe
(Socialistische Partij) Kamervragen. Maar ruim vier jaar later lijkt de situatie
alleen maar verder geescaleerd.

Poppe, woedend op de verantwoordelijke staatssecretarissen en ministers: Het
enige wat in al die jaren is bereikt, is een overeenkomst tussen ANWB,
Consumentenbond en brancheorganisatie RECRON. Voortaan zouden langkampeerders
worden beschermd tegen de zo gevreesde 'herstructurering', lees het wegpesten
van minder draagkrachtigen om plaats te creeren voor rijke chaletkopers. Maar de
bedrijven waar we hier over praten, waren al niet aangesloten bij de RECRON of
zegden simpelweg hun lidmaatschap op. Het zogenaamde convenant bleek een lege
dop. Nu is het Wild West, niet alleen op de Veluwe, maar in het hele land.

Dat blijkt onder andere uit een onderzoek dat de SP liet uitvoeren door de
Hogeschool IJsselland en dat volgende week aan minister Pronk en
staatssecretaris Faber zal worden gepresenteerd. Conclusie: langkampeerders zijn
op veel campings vogelvrij, er is geen enkele wettelijke bescherming voor de
traditionele caravanbezitter, koppelverkoop is aan de orde van de dag en dure
chalets worden illegaal gebruikt voor permanente bewoning.

Ir. P. Jansen, medewerker volkshuisvesting van de SP, bezocht de afgelopen
maanden tal van chaletparken. Hij zegt: Het gaat om bedrijven als Continental
Parken in Harskamp, dat al jaren actief is. Een imperium van tientallen parken
met een directie die met ijzeren hand regeert. En elk moment kan er een
'herstructurering' worden doorgevoerd, waardoor bestaande, eenvoudige
stacaravans van aluminium moeten verdwijnen. Die worden van de ene op de andere
dag afgekeurd en als je geen peperduur chalet wilt of kunt kopen, moet je
vertrekken. En zelfs dat kost nog geld, want ook de afvoer van caravans hebben
ze in eigen beheer. Je moet dan zomaar 3000 gulden neertellen. Een hoge
oprotpremie.

Jansen beschikt over een decimeters dik dossier met misstanden en schrijnende
gevallen. Het bevreemdt hem dat sommige gemeenten de almaar groeiende parken
gedogen en niet of amper optreden tegen de ongebreidelde groei, op met name de
Veluwe.

Het lijkt wel of sommige gemeentebesturen belangen hebben, zegt Jansen. Het
Ruimtelijke Ordening-beleid deugt natuurlijk voor geen meter. Neem een dorp als
Voorthuizen, daar vindt een wildgroei van chaletparken plaats. De oude weg naar
Garderen puilt uit van de slagbomen, de witte bungalows op wielen, de
geasfalteerde paadjes, het ziet er niet uit.. Voor prijzen van 150.000 gulden
tot een half miljoen kun je 'vrijstaand' wonen en de relatief rijke,
gepensioneerde middenklasse wil maar wat graag. Daarentegen worden de minder
welgestelden langzaam maar zeker weggesanneerd.

Als we de proef op de som nemen in De Eyckenhoff, chaletpark in Putten dat onder
de Conintental-paraplu valt, zegt de echtgenote van de beheerder: We hebben hier
nog zestien chalets te koop, voor prijzen rond de 350.000 gulden. Die van mijn
man en mij is het mooist, ruim 400 vierkante meter voor een half miljoen.
Permanent wonen mag, de gemeente gedoogt dat. En vanaf 2002 is het volkomen
legaal, voor een prikje woon je bij ons vrijstaand!.

Ruud Rietveld, 43-jarige Noordhollander, is niet verbaasd. Dat is de manier
waarop deze ondernemers werken, zegt hij. Ook ik ben de dupe van hun praktijken.
Vijf jaar geleden kocht ik een chalet op het terrein van Bellevue aan de
Apeldoornseweg in Voorthuizen. Ik wilde er met vrouw en dochter van stilte en
natuur genieten. Maar twee jaar geleden werd het me allemaal te ordinair. Steeds
grotere chalets, steeds luidruchtiger feesten, steeds meer dure auto's en steeds
minder bomen... Ik had voor 95 duizend gulden geinvesteerd en moest van ellende
wel verkopen.

Maar dat bleek niet gemakkelijk. Toen Rietveld een 'te koop'-bordje achter de
ramen hing, waren de rapen gaar. Toenmalig eigenaar, Hoevert Vos, vertelde me
dat ik met wagen en al op de parkeerplaats zou belanden als ik dat bord niet
weghaalde. Verkoop mocht alleen via hun kantoor, via Continental Parken.
Uiteindelijk kon ik 48 mille voor mijn wagen krijgen en ik besloot tot een deal.
Door nog eens tienduizend gulden bij te betalen, zouden zij een toercaravan
leveren van het merk Ambassador type Exquisit. Mijn stacaravan verkochten ze
diezelfde maand nog, maar de Ambassador liet maar op zich wachten.

Toen Rietveld in Voorthuizen verhaal ging halen, belandde hij in de struiken met
de boze eigenaar van het park. Hij mocht, zo is zijn relaas, niet naar zijn
chalet, werd korte tijd vastgehouden op het kantoor van Bellevue. Hij deed
aangifte bij de politie en zou dat later nog eens doen. Ze kwamen bij me thuis
en bedreigden me met de dood.

Uiteindelijk stapte hij naar de rechter om zijn 48 duizend gulden, meer wilden
de Bellevue eigenaren hem immers niet terugbetalen, en een vermogen aan
advocaatkosten te vorderen. Een van de processtukken vermeldt het relaas van de
bonafide Drentse caravanimporteur in de affaire. Deze verklaarde dat de mensen
met wie Rietveld een zakelijke afspraak had de caravan maar niet kwamen ophalen.
Toen ik belde dat de Ambassador er stond en na betaling kon worden meegenomen,
dreigden ze mijn kop eraf te trekken. Ze zijn nooit gekomen en hebben nooit
betaald.

Rietveld werd na anderhalf jaar juridische strijd door de rechtbank in het
gelijk gesteld. Vervolgens moest hij eerst beslag laten leggen, voordat de
tegenpartij tot betaling overging. Nu zet de onderzoeker zich in voor andere
gedupeerden in wat hij noemt de georganiseerde campingmisdaad.

Huurflat.

Ik had ondanks enorme financiele verliezen de mogelijkheid door te knokken, zegt
Ruud Rietveld. Veel anderen zijn murw gebeukt en functioneren amper nog. Zo ken
ik een familie die huis en auto heeft moeten verkopen om aan de schuldeisers te
voldoen. Ook zij betalen nog jaren voor een chalet dat ze niet meer hebben en
dat inmiddels met dikke winst door de firma Continental is doorverkocht. Ze
hebben hun koophuis verruild voor een huurflat, hun auto voor een fiets. Terwijl
de campingbaronnen mooie sier maken met peperdure BMW's, Mercedessen en Porsches
op groene handelaarskentekens, hebben die stakkers nog geen honderd gulden in de
week om van te leven. Een grof schandaal.

Directeur W.G. Becker van Continental Parken en Continental Rekreatie in
Harskamp een overkoepelende organisatie van tientallen chaletcampings en bv's
gespecialiseerd in verkoop van caravans, campers en luxe huisjes - reageert
aanvankelijk laconiek op de beschuldigingen en de kritiek. Ook het rapport dat
in opdracht van de Socialistische Partij werd opgesteld en dat volgende week aan
het kabinet en de Tweede kamer zal worden gepresenteerd, maakt op hem weinig
indruk. Of wij traditionele langkampeerders weren in ruil voor kopers van dure
chalets? Ach, het is allemaal een kwestie van vraag en aanbod.

Later komt er bij monde van K. Griesdoorn van Continental een uitgebreidere
reactie. Hij ontkent dat er van zijn terreinen mensen worden weggepest. Wij
proberen zaken juist netjes op te lossen, aldus Griesdoorn. Maar verouderde
parken, die niet meer te exploiteren zijn, worden heringericht. Dan kan een
caravanbezitter het als bitter ervaren dat hij weg moet naar een ander terrein,
met soms een kleiner stuk grond. Mensen die willen verkopen, laten wij vrij. Al
klopt het dat we 'te koop'-bordjes weren. En met de nieuwe eigenaren moeten wij
als terreinbeheerder natuurlijk afspraken maken. Ik ken op onze locaties ook
tevreden gasten met oudere wagens. Wij voeren geen uitsterfbeleid.

Ruud Rietveld denkt daar anders over. Hij hoopt dat veel gedupeerde
langkampeerders zich de komende tijd melden, opdat zij samen een juridische
vuist kunnen maken tegen de camping-eigenaren-nieuwe-stijl.

Als we langs de tientallen chaletparken op de Veluwe rijden, wijst hij naar een
installatiebedrijf en een tuincentrum. Alles is georganiseerd en wordt met
vriendjes geregeld. Wil je een conifeer in je tuintje, dan moet die geleverd
worden door dat bedrijf, voor een veel te hoge prijs. Hetzelfde geldt voor de
installatie van centrale verwarming of verlichting. Koppelverkoop pur sang. En
als zo'n park dan vol en af is, verkoopt de ene BV aan de andere en stelt de
nieuwe eigenaar nieuwe regels op die nog meer geld opleveren. Natuurlijk zijn er
ook goede parken en daarmee blijf ik in contact. De verantwoordelijken moeten
iets doen, er moet nu worden ingegrepen om maatschappij en natuur te redden.

Ook parlementarier Remi Poppe denkt zo, ook hij spreekt van een georganiseerde
vorm van oplichting. Het wrange is dat het kabinet zich wel zorgen maakt over de
permanente bewoning in die chalets, maar niet over de stakkers die alles kwijt
zijn geraakt en nu drie-hoog-achter in Amsterdam of Rotterdam zitten weg te
kwijnen met een torenhoge schuld. Zelfs personeel uit de Tweede Kamer heeft me
benaderd over deze beerput, ook onder hen zijn slachtoffers. Dit drama treft
vele duizenden mensen uit de onderklasse. Allemaal leeggezogen en weggepest om
plaats te maken voor de meer vermogende middenklasse.

De oplossing die Poppe de Vaste Kamercommissies voor VROM en Landbouw en
Visserij zal aandragen: beschermende maatregelen voor langkampeerders naar het
voorbeeld van huurders. Dus een opzeggingstermijn van vijf jaar, waarbij ook nog
eens een vervangende sta-plaats moet worden aangeboden.

Voor Richard van der Veen is het allemaal te laat. Voorthuizense coniferen in
een groene tuin hebben plaats gemaakt voor miezerige geraniums in een kleine
Utrechtse stadwoning. Zijn enige trots en bezit is een vitrinekast met een
verzameling miniatuur-Ferrari's. In de hal staat een soort elektrische rollator
van het GAK.

Dat rest je als je met die schurken in zee gaat en zo dom bent te tekenen voor
een veel te hoge lening, zegt Van der Veen. Elke dag denk ik terug aan mijn
overleden Bep, aan wat er mis is gegaan. Zij had niet hoeven sterven, we hadden
samen een normaal leven kunnen hebben als ik de kans had gekregen mijn
stacaravan op een eerlijke manier te verkopen. Maar de moderne campingbazen zijn
niet eerlijk. Geld telt, levens niet.

LOAD-DATE: October 31, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               14 of 64 DOCUMENTS

                                  De Telegraaf

                                October 26, 2000

TANDARTSVERDOVING BIJ AMPUTATIE

LENGTH: 938 words

DATELINE: HAAG


Om de verzekeraars te doen geloven dat zijn linker wijsvinger bij een ongeval
was afgerukt, heeft tandarts L.K. (45), zo wijst het onderzoeksrapport uit, op 9
november 1999 een aanrijding in scene gezet op de Brusselsesteenweg in Herent
(Belgie).

Bij dit 'ongeval', waarbij geen andere voertuigen waren betrokken, leek het er
aanvankelijk op dat K.'s vinger was geamputeerd. De tandarts verklaarde de
gewoonte te hebben met zijn vingers in de gaten van het sportstuur van zijn
Suzuki Swift te rijden.

In het sportstuur waren, zo blijkt uit het onderzoek, van tevoren extra gaten
van 20 millimeter doorsnede geboord. TNO heeft vastgesteld dat de snelheid van
de tandarts-auto op het moment van de aanrijding, waarbij de medicus buiten
bewustzijn raakte, naar schatting 15 km per uur was.

Bloedresten.

In de bloedresten die op het stuur zijn gevonden, zijn hoge concentraties van
het pijnverdovende middel lidocaine aangetroffen. Het gaat om dezelfde stof
waarmee een tandarts een patient plaatselijk kan verdoven. K. verklaarde de
aanwezigheid van deze stof in zijn bloed door erop te wijzen dat hij juist die
ochtend bij collega-tandarts DePret in Leuven was behandeld, wat inderdaad het
geval bleek te zijn.

Over de hoogte van de aangetroffen concentratie lidocaine stelde prof. dr.
D.R.A. Uges, klinisch en forensisch toxicoloog-farmacoloog in zijn
onderzoeksverslag echter: Deze hoge concentratie lidocaine in het bloed is,
voorzover ik kan nagaan, alleen mogelijk als net voor de bloeding ter plaatse
van de 'aanstaande' wond lokaal lidocaine is gespoten.

Uges doet vervolgens de gruwelijke constatering dat het het meest voor de hand
ligt dat iemand ter plaatse lidocaine heeft gespoten als lokale pijnstiller
alvorens een wond, verwijdering van de vinger, wordt gevormd.

De hoge concentratie van de pijnstiller kan onmogelijk zijn veroorzaakt door de
behandeling bij de Belgische tandarts, eerder die dag, want, zo stelt de
forensisch toxicoloog: Lidocaine blijft ter plaatse in de mond en wordt slechts
langzaam afgegeven. Deze hoeveelheid wordt bijna volledig tijdens de
leverpassage direct afgebroken. De reden is om het effect ter plaatse in de mond
te houden en te voorkomen dat de concentratie in het hart te hoog wordt,
aangezien lidocaine een sterk werkzaam middel op het hart is.

Het geruchtmakende onderzoek is uitgevoerd door het in letselschade-zaken
gespecialiseerde onderzoeksbureau Schalke & Partners in Breda. Het bureau
bevestigt het onderzoek te hebben uitgevoerd, maar verwijst voor commentaar naar
zijn opdrachtgevers.

Navrant detail is dat enkele maanden voordat tandarts K. zijn Suzuki tegen de
Belgische boom zette, het Nederlands Tijdschrift voor de Geneeskunde een artikel
publiceerde over een Duits onderzoek waaruit bleek dat 27 artsen hun linker
wijsvinger hadden afgehakt nadat ze allemaal tegen een extra premie een
invaliditeitsuitkering hadden afgesloten die hen bij verlies van een wijsvinger
een forse uitkering beloofde.

Aanbod.

K. is afgelopen maandag, in het bijzijn van zijn vrouw, zijn
rechtsbijstandsverzekeraar en een advocaat, op de hoogte van de
onderzoeksresultaten gebracht. Volgens fraude-experts van de betrokken
verzekeraars is de tandarts een opmerkelijk aanbod gedaan. In ruil voor het van
tafel halen van de miljoenenclaim zien de verzekeraars af van het verhalen van
de tot nu toe gemaakte kosten: fl240.000.

Dit bedrag bestaat onder meer uit zo'n fl100.000 die verzekeraar Axa al op basis
van de arbeidsongeschiktheidsverzekering had uitgekeerd en de gemaakte
onderzoekskosten van Schalke en Partners, TNO, het laboratorium, de toxicoloog,
plus de kosten van de verzekeraars zelf. K. heeft eieren voor zijn geld gekozen:
dezelfde dag nog kwam de schriftelijke bevestiging dat hij zijn miljoenenclaim
intrekt.

Een functionaris van Axa Verzekeringen, die niet met zijn naam in de krant wil,
is het niet eens met deze deal. Dit is nu eens een keiharde fraudezaak in een
beroepsgroep waar je het misschien niet zou verwachten. Tegen Jan met de Pet die
na de wintersport ten onrechte zijn ski's als gestolen claimt, worden stappen
ondernomen, maar omdat meneer K. tandarts is, komt hij hiermee weg. Ik vind het
eigenlijk niet kunnen, maar dit besluit is door de verzekeraars gezamenlijk
genomen.

De verzekeraars hebben de fraudezaak overigens wel bij justitie gemeld, maar die
zegt er 'bewijstechnisch' geen brood in te zien. Claim van tafel 'ommedische
redenen' Van een onzerverslaggeversDEN HAAG, donderdag.

Tandarts L.K. heeft de onderzoeksresultaten waarin de fraude is aangetoond,
'gelaten' ontvangen. Hij heeft de ontdekking van de verzekeraars bevestigd noch
ontkend.

Zijn praktijk (3000 patienten), die hij al achttien jaar runt, wordt momenteel
door een collega waargenomen.

Of K. zijn vinger zelf heeft afgehakt of heeft laten afhakken, zal
waarschijnlijk nooit duidelijk worden, want hij heeft zijn claim van tafel
gehaald zonder de zaak inhoudelijk met zijn verzekeraars te bespreken.

De tandarts wil inhoudelijk niet op de zaak ingaan. Hij heeft de verzekeraars
laten weten dat hij om 'medische redenen' van zijn claim afziet. Tien polissena
10 miljoen Van een onzer verslaggeversDEN HAAG, donderdag.

Tandarts L.K. had in totaal tien polissen afgesloten voor arbeidsongeschiktheid,
persoonlijke ongevallen, ongevallen-inzittenden en ziektekosten, ter waarde van
meer dan fl10 miljoen.

De betrokken verzekeraars zijn Axa, VVAA, Aegon, Zurich, Elvia, Levob, Nuts en
Movir.

Alleen al Axa Verzekeringen had op basis van zijn arbeidsongeschiktheidsverz
ekering fl850 per dag moeten uitkeren.

LOAD-DATE: October 27, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               15 of 64 DOCUMENTS

                                  De Telegraaf

                                October 14, 2000

DOOR LIQUIDATIES GETEISTERDE AMSTERDAMSE ONDERWERELD HOUDT A DEM IN. WIE IS DE
VOLGENDE?

LENGTH: 1916 words


liquidaties geteisterde Amsterdamse onderwereld houdt adem in.

Top-crimineelSamKlepperwildepuntachtermisdaad-carrierezetten.

De Amsterdamse onderwereld staat op zijn kop na de bloedige liquidaties van twee
captains of crime Jan Femer en Sam Klepper. Beide Amsterdammers werden kort na
elkaar op maffia-achtige wijze omgebracht: in drukke straten te midden van het
publiek. De afrekeningen hebben volgens insiders mogelijk te maken met een al
geruime tijd sluimerende vete tussen criminele groepen, die nu tot uitbarsting
is gekomen.

Politie en justitie maken zich zorgen over het verdere verloop van de strijd.
Vooral omdat de gangsteroorlog steeds openlijker wordt uitgevochten en 'gewone'
burgers het risico lopen door rondvliegende kogels te worden geraakt. Maar ook
in het criminele milieu heerst bezorgdheid. Bijvoorbeeld over de vraag wie het
volgende slachtoffer zou kunnen zijn.

door JOHN VAN DEN HEUVEL.

AMSTERDAM, zaterdag.

AM KLEPPER stierf eigenlijk in blessuretijd. Als tenminste waar is wat hij half
april van dit jaar in een gesprek met deze krant verklaarde. De dinsdag in
Amsterdam-Buitenveldert vermoorde topcrimineel vertelde toen dat hij eigenlijk
een punt achter zijn huiveringwekkende misdaadcarriere wilde zetten.

Binnenkort word ik veertig. Dat is een goed moment om te stoppen. Ik denk dat ik
dan maar een advertentie in de krant laat zetten. Iets in de trant van: 'Sam en
Johnny (Kleppers beste vriend JvdH) houden ermee op. Het is mooi geweest', aldus
Klepper bij die gelegenheid.

Het voornemen van de misdadiger voor zijn veertigste verjaardag de onderwereld
vaarwel te zeggen, slaagde niet. Net als veel andere criminelen, die zich
eigenlijk zouden willen ontworstelen aan 'het milieu', werd Klepper ingehaald
door de realiteit. Afgelopen dinsdag werd hij voor de deur van zijn penthouse
aan de Amsterdamse Van Leijenberghlaan opgewacht door een hitman. Vergezeld van
een Bosnische lijfwacht en een 'assistent' genaamd Peter liep de geboren en
getogen Amsterdammer de straat op en passeerde argeloos zijn huurmoordenaar, die
met een grote paraplu schuin voor zich een goede uitgangspositie had ingenomen.

Op het moment dat Klepper voorbij liep, liet de schutter de paraplu zakken en
vuurde van dichtbij enkele keren in de richting van het bovenlichaam van zijn
doelwit. De kogels troffen akelig nauwkeurig doel, wat niet gezegd kan worden
van de kogelregen die een van de lijfwachten vervolgens op de schutter afvuurde.
Maaiend met een pistoolmitrailleur rende de Bosnische bodyguard achter de
moordenaar van Klepper aan. Maar slechts een toevallig passerende 80-jarige
voorbijganger werd geraakt. De schutter wist ongedeerd te ontkomen in een
Volkswagen Polo, die tijdens de haastige aftocht nog een geparkeerde auto ramde.
Een technisch perfect uitgevoerde aanslag, waar Klepper zelf waarschijnlijk met
respect over zou hebben gesproken.

In juli 1999 kreeg ik voor het eerst contact met de man voor wie in de
onderwereld een haast heilig ontzag bestond. Keihard, meedogenloos,
levensgevaarlijk. Het waren slechts enkele van de weinig vleiende kwalificaties
die Klepper van bronnen uit het criminele milieu kreeg toebedeeld. Samen met
zijn zakenpartner en goede vriend Johnny M. stond hij bekend als het duo 'Spic
en Span'. Dit vanwege het grondig uitschakelen door het tweetal van
tegenstanders binnen het milieu. Ik werd op een woensdagmiddag gebeld op mijn
mobiele telefoon: 'Hoi met Sam, ik hoorde dat jij bezig bent met een verhaal
over ons. Daar zijn we eigenlijk niet zo blij mee'.

Met het antwoord dat hij, als er een verhaal over hem zou verschijnen, de
gelegenheid zou krijgen een weerwoord te geven, leek Klepper tevreden. Het
telefonisch contact kreeg deze zomer een vervolg in de vorm van een viertal
langdurige ontmoetingen, waarbij de topcrimineel zich soms verrassend openhartig
toonde. De gesprekken waren off the record, maar Klepper gaf wel te kennen geen
bezwaar te hebben tegen publicatie als er ooit wat met hem mocht gebeuren.
Tijdens de ontmoetingen liet de immer in prijzige vrijetijdskleding gestoken
Amsterdammer er overigens geen twijfel over bestaan tot de absolute misdaadtop
te behoren.

Waar andere criminelen zich nog wel eens willen 'schoonpraten', vertelde Klepper
onomwonden: We staan heel hoog op de criminele ladder. Op ons niveau hebben we
op dit moment eigenlijk geen gelijken, zonder daarbij een moment de indruk te
wekken op te willen scheppen. Ook deze zomer hield Klepper, die heel goed
besefte dat hij veel vijanden had gemaakt, trouwens al rekening met een aanslag.
Hij reed in een gepantserde BMW en droeg consequent een zwarte tas van
kogelwerend materiaal. De tas moest dienen als kogelscherm bij een eventuele
liquidatiepoging.

De criminele carriere van Klepper kreeg begin jaren tachtig definitief gestalte,
toen hij als voormalig lid van de 'Kinkerbende' uit Amsterdam-West deel uit ging
maken van een groepje dat bij spectaculaire, zeer goed voorbereide overvallen op
banken tientallen miljoenen guldens wist buit te maken.

Klepper vertelde me dat de groep in die periode ook op het punt had gestaan het
hoofdkantoor van de toenmalige ABN-bank in de Vijzelstraat te overvallen. We
wisten dat op een bovenverdieping de kasafdeling was, waar tijdens kantooruren
miljoenen guldens in contanten voor het oprapen lagen. We wilden toen met een
soort hoogwerker via een raam de bank binnendringen. We hebben nog met zo'n
apparaat geoefend in een loods in Amsterdam-Noord. Maar uiteindelijk ging het
allemaal veel te langzaam. Voordat je in zo'n wiebelend bakje boven en weer
terug beneden bent, staat het halve politiekorps je op te wachten.

Midden jaren tachtig raakte Klepper verzeild in de drugshandel en trad later toe
tot de inner circle van de in 1991 vermoorde drugsbaron Klaas Bruinsma. Samen
met Johnny M. klom hij snel op in de hierarchie. Na de gewelddadige dood van
Bruinsma pakten 'Spic en Span' het handig aan. Terwijl de Bruinsma-organisatie
ontredderd achterbleef en er een machtsstrijd over de 'erfenis' ontbrandde, liet
het tweetal zich bij Alkmaar arresteren. Bij de politie was een anonieme tip (in
werkelijkheid ging het om een 'opzetje' van Klepper) binnengekomen, dat zich in
de auto van de twee een arsenaal aan wapens zou bevinden. Na het uitzitten van
een straf van vijftien maanden was de aandacht van justitie inmiddels gericht op
de vermeende 'erven Bruinsma', zoals Etienne U., 'Dikke' Charles G. en advocaat
mr. John Engelsma.

In werkelijkheid zetten Sam Klepper en Johnny M. de door Bruinsma op poten
gezette organisatie voort, daarbij samenwerkend met de vorige maand in de
Haarlemmerstraat vermoorde Jan Femer, Mink K. en de gewezen bankovervaller
Stanley H. Tijdens onze gesprekken bevestigde Klepper de lezing in het boek 'De
jacht op de erven Bruinsma' van journalist Bas van Hout, dat justitie bij de
miljoenenverslindende pogingen de Deltatop achter de tralies te krijgen in feite
jacht maakte op de verkeerde personen.

Tegelijkertijd wist de topcrimineel ook dat justitie deze fout probeerde te
herstellen door in 1999 een groot opsporingsonderzoek in zijn richting te
starten. Klepper bleek over de voortgang van dat zeer geheime onderzoek
verbazingwekkend goed geinformeerd en wist bijvoorbeeld precies welk politieteam
jacht op hem maakte en door welke functionarissen het onderzoek werd geleid. Al
te veel zorgen maakte Klepper zich overigens niet. Als de politie me had willen
pakken, dan had ze dat een paar jaar geleden moeten doen. Nu is ze kansloos.
Tenzij ze het met trucs wil proberen, maar dan ontketent ze een oorlog. En dat
weet justitie ook.

Tijdens de gesprekken lette Klepper er scherp op dat hij geen namen noemde van
partners in crime. Bij vragen over een aantal liquidaties waarmee hij in verband
werd gebracht, hield hij er bij het antwoorden rekening mee of deze misdrijven
waren verjaard. In indirecte zin gaf Klepper toe wel bij het beramen van moorden
betrokken te zijn geweest, maar soms was niet helemaal duidelijk of zijn
antwoord als grap was bedoeld of dat hij het serieus meende.

Ik heb weleens gehoord over een boek van een huurmoordenaar, die beschreef dat
hij niet meer kon slapen omdat hij 'snachts de geesten van zijn vermoorde
slachtoffers in de slaapkamer zag verschijnen. Ik had het daar laatst met een
goede vriend over die me zei: 'Nou Sam daar hoeven wij niet bang voor te zijn.
Bij ons gaat het om zoveel geesten, die zouden nooit meer in onze slaapkamer
passen'.

Hoewel Klepper nuchter sprak over de grote risico's van zijn 'vak' en het geweld
in het milieu, had een bepaalde gebeurtenis toch wel indruk gemaakt, vertelde
hij. Ik zat een keer met iemand aan tafel, toen er een derde persoon binnenkwam,
die de man naast mij een hand wilde geven. De uitgestoken hand werd geweigerd
omdat mijn tafelgenoot een conflict met die persoon had. De man pakte vervolgens
een pistool en schoot mijn tafelgenoot recht door het hoofd. Dat was tamelijk
bizar. Wat ik toen heb gedaan? Grinnikend: Ik heb de schutter maar wel een hand
gegeven toen ik wegging.

Vol enthousiasme kon Klepper vertellen over zijn passie voor motoren, in
bijzonder Harley Davidsons. Om die reden zei hij was hij lid geworden van de
Amsterdamse afdeling van de Hell's Angels, waar hij regelmatig clubavonden
bezocht. Omdat de regels van de motorclub voorschrijven dat nieuwe kandidaten
eerst enige tijd hangaround en later prospect (een soort aspirant-lid) moeten
zijn, mocht ook Klepper zich nog geen volwaardig lid noemen. Ingewijden
bevestigen dat de Amsterdammer binnen het hoofdkwartier Angel Place aan de
H.J.E. Wenckebachweg graag gezien was en een invloedrijke positie had. Dat
bewijst ook het feit dat Klepper deze week postuum tot volwaardig lid van de
Hells Angels is benoemd en aanstaande zondag wordt opgebaard bij Angel Place.

Na de koelbloedige liquidatie van Jan Femer vorige maand had ik geen contact
meer met Klepper. Via-via vernam ik dat hij zwaar aangeslagen was door de
moordaanslag op zijn vriend. Om zich (nog) beter te beveiligen, liet hij begin
deze maand twee lijfwachten overkomen uit Bosnie.

Inmiddels gaan in de onderwereld en bij de politie verschillende theorieen over
de achtergronden van de geescaleerde vete. Zo zou Jan Femer een concurrerende
drugsbende eerder dit jaar hebben 'geript' (bestolen) van een grote partij
drugs. Toen de bende verhaal kwam halen, zou Femer hebben laten doorschemeren
dat hij goed bevriend was met Sam en John, waarmee hij de in het milieu
gebruikelijke vergeldingsmaatregelen ook over hen afriep. Ook wordt gesuggereerd
dat Klepper zelf op onderzoek is gegaan naar de moordenaars van Femer, al snel
in de buurt van de mogelijke daders kwam en daarom uit de weg is geruimd.

Voor de theorie dat de veronderstelde 'gangsteroorlog' het gevolg is van het
uitlekken van de bekentenis van Mink K. (de wapenhandelaar die momenteel in
hoger beroep terecht staat wegens wapenbezit zou politie-informant zijn geweest)
zijn tot op heden geen concrete aanwijzingen, hooguit vermoedens. Wel houdt
iedereen er rekening mee dat er meer doden zullen vallen, bijvoorbeeld door
wraakacties.

Om die reden liet de Criminele Inlichtingendienst (CID) donderdagavond twee van
Kleppers beste vrienden naar politiebureau Van Leijenberghlaan komen. Daar
kregen ze van de politie het dringende advies onder te duiken, omdat ze weleens
de twee volgende slachtoffers zouden kunnen zijn. Een 'bestand' in de
Amsterdamse onderwereld lijkt voorlopig ver weg.

LOAD-DATE: October 17, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               16 of 64 DOCUMENTS

                                  De Telegraaf

                                October 12, 2000

POLITIE INFILTREERT OP INTERNET

LENGTH: 410 words

DATELINE: UTRECHT


Politie infiltreertop internetAanpak van digitalecriminelen moeilijkMartijn
Koolhoven enRomke Spierdijk.

De Nederlandse cybercops, rechercheurs die de orde op internet moeten handhaven,
experimenteren met infiltratie en pseudo-koop om internet-criminelen te
ontmaskeren.

Zo hebben de digitale dienders met toestemming van het openbaar ministerie onder
valse naam kinderporno besteld. Het gaat om een experiment waarvan de rechter in
een later stadium moet toetsen of de bijzondere opsporingsmethode rechtmatig
was. Desondanks worstelt justitie met het probleem van de internet-misdaad.

In een groot aantal zaken hebben de cybercops ook internet-verkeer afgetapt om
zo te volgen welke verdachten bepaalde informatie uitwisselden of opvroegen.
Internetproviders zijn verplicht hieraan mee te werken, maar in enkele gevallen
moest justitie de bedrijven ertoe dwingen om de rechercheurs van de digitale
snelweg over de schouder te laten meekijken. In deze gevallen ging het om
gebruikers die handelden in kinderporno.Wetgeving.

Tijdens een conferentie over internetfraude van studiecentrum Kerckebosch,
gisteren in Utrecht, werd pijnlijk duidelijk hoe het Nederlandse
opsporingsapparaat nog worstelt met de digitale criminaliteit. Uit tal van
praktijkvoorbeelden blijkt dat de (internationale) wetgeving nog geen antwoord
heeft op de internet-criminaliteit. Zo blijkt een oplichter uit Costa Rica, die
in Nederland slachtoffers maakt, doodleuk vrijuit te gaan. Nederland heeft geen
uitleveringsverdrag met dat land.

Dichter bij huis loopt een agent die zich op internet van een valse naam
bedient, het risico dat zijn zaak 'stuk gaat' voor de rechtbank. Bij het tappen
van verbindingen wordt automatisch ook bijgehouden wat de familie van de
verdachte op internet uitspookt. Behalve dat het analyseren van de immense
hoeveelheden gegevens justitie handenvol werk bezorgt, is het nog maar de vraag
of het mag.

Internet lijkt het slechtste in de moderne mens los te maken, zo bleek op de
conferentie. Overdag hardwerkende burgers maken zich 'savonds op het
zolderkamertje, al dan niet onbewust, schuldig aan keiharde criminaliteit.
Piraterij, belastingfraude, handel in drugs, racisme en de handel in wapens:
volgens Richard Vriesde, landelijk projectleider Digitaal Rechercheren, is het
op het wereldwijde netwerk een fluitje van een cent. Dader en afnemer zijn
relatief anoniem en hoeven niet meer in een bepaalde 'scene' te zitten.


LOAD-DATE: October 13, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               17 of 64 DOCUMENTS

                                  De Telegraaf

                                October 12, 2000

VRAKKING: ZWAARBEWAPENDE LIJFWACHTEN AANPAKKEN VUURWAPENGEWELD ONAANVAARDBAAR

LENGTH: 399 words


Het Openbaar Ministerie (OM) in Amsterdam wil met een speciaal opsporingsproject
het vuurwapenbezit in het hoofdstedelijke criminele milieu terugdringen.
Justitie richt zich daarbij vooral op de vaak zwaarbewapende bodyguards van
topcriminelen.

Dat zegt de Amsterdamse hoofdofficier van justitie mr. J.M. Vrakking naar
aanleiding van de maffia-achtige liquidatie van topcrimineel Sam Klepper,
afgelopen dinsdag in Amsterdam-Buitenveldert en de moordaanslag vorige maand op
drugshandelaar Jan Femer.

We nemen dit geweld zeer hoog op. Voor de tweede keer in korte tijd hebben
afrekeningen plaatsgevonden op plekken waar zich ook veel gewone burgers
bevonden. We tolereren dit soort praktijken niet in Amsterdam en zullen alles op
alles zetten om het vuurwapengeweld de kop in te drukken, aldus Vrakking
tegenover deze krant. In Buitenveldert raakte een 80-jarige voorbijganger
gewond.

Een team van enkele tientallen rechercheurs is gisteren de hele dag bezig
geweest met het horen van getuigen van de aanslag op Sam Klepper. Daaruit is
naar voren gekomen dat Klepper voor de toegangsdeur van het appartementencomplex
aan de Van Leijenberghlaan door zijn moordenaar is opgewacht. Klepper kwam
omstreeks half vijf naar buiten met twee bodyguards, een 46-jarige Joegoslaaf en
een 41-jarige Nederlander. Volgens getuigen droeg een van de lijfwachten een
televisie.

De moordenaar hield volgens getuigen een grote paraplu schuin voor zich. Toen
Klepper de entree van het complex verliet, liet hij de paraplu zakken en vuurde
vervolgens van dichtbij meerdere kogels af op de crimineel, die vrijwel op slag
dood was. De schutter vluchtte te voet weg, waarna na enkele ogenblikken van
verwarring de twee lijfwachten de achtervolging inzetten. De Joegoslaaf zou
daarbij het volledige magazijn van zijn automatisch geweer hebben leeggeschoten
in de richting van de dader maar hem niet hebben geraakt. De schutter stapte op
de passagiersplaats van een Volkswagen Polo, waarna deze auto met hoge snelheid
wegreed.

Hoofdofficier Vrakking bevestigt dat het motief van de aanslag mogelijk gezocht
kan worden in een geescaleerde vete binnen het criminele milieu. Dat daarbij
zware automatische wapens worden ingezet, is niet acceptabel, aldus Vrakking,
die het ook onaanvaardbaar vindt dat topcriminelen zich in Amsterdam door zwaar
bewapende lijfwachten laten vergezellen. POLITIEFOTO

LOAD-DATE: October 13, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               18 of 64 DOCUMENTS

                                  De Telegraaf

                                October 7, 2000

HET IS NOOIT MIJN STREVEN GEWEEST OM BEKEND TE WORDEN. WAT ERREUS: LIEVER
ANONIEM DAN AANBEDEN

LENGTH: 1931 words


Naast het behoud van zijn geestelijke onafhankelijkheid stelde Ronald Waterreus
(30) zich jaren geleden ten minste drie doelen in zijn leven. Ooit zou hij
wielrenner Miguel Indurain, basketballer Michael Jordan en golfer Greg Norman
sportmensen naar zijn hart in levenden lijve aan het werk zien.

Alleen bij de laatste is dat nog niet gelukt. Waterreus zag vijfvoudig
Tourwinnaar Indurain onnoemelijk hard rijden in Luik en 'His Royal Airness'
vliegen Chicago, maar toen hij onlangs in de Verenigde Staten arriveerde om
Norman te zien swingen op de US Open, was 'The Great White Shark' het
prestigieuze golftoernooi al uit.

De eigenzinnige keeper van PSV heeft een grote passie voor topsport in het
algemeen en de Amerikaanse topsport in het bijzonder. Hij nestelt zich graag in
boeken over de groten der aarde om dan, geinspireerd de verhalen en bijbehorende
mythevorming, zijn vakanties te koppelen aan het bezoeken van stadions en
wedstrijden. Soms leert hij er wat van.

Amerika is echter niet alleen het land van de onbegrensde mogelijkheden, ook van
de onbegrensde gekte. En bij die scheidslijn maakt de bewondering bij de
nuchtere Limburger plaats voor verwondering. Een monoloog.

EINDHOVEN, zaterdag.

Een manneke van amper vijftien stond ooit op een driving-range ballen over de
bomen heen te slaan. Komt er een leraar langs die vraagt wat hij aan het doen
is. 'Ik ben vast aan het oefenen voor als ik straks de Europese Tour speel.'
Prima, zegt die man, maar als je zo in Londen speelt, met wind en regen, komt
die bal ergens in Parijs aan. 'Oke', antwoordt die jongen. 'Dan oefen ik vast
voor een paar jaar later, voor de Amerikaanse Tour.' Dat was Greg Norman.
Vijftien jaar! Geweldig verhaal. Hij stuurde ooit zijn caddie met een
softbalhandschoen weg. Met het ijzer twee, de moeilijkste club om mee te slaan,
sloeg hij dertig ballen over een afstand van 220 meter. Hij zei: 'Als je ze niet
alle dertig vangt, beginnen we weer van voren af aan.' Dan moet je wel goed
worden.

Tiger Woods heb ik wel zien spelen. Het staat buiten kijf dat zijn prestaties
bijna bovenmenselijk zijn, maar verder doet hij mij niet zo heel erg veel. Bij
alles wat ik over Norman las of van hem zag, dacht ik steeds: dat moet een
geweldige vent zijn. Iedereen zegt dat Woods op dit moment de grootste sportman
op aarde is en daar ben ook ik stellig van overtuigd. Wat hij kan, kan niemand.
Maar soms spreekt iemand je gewoon aan en soms niet. Norman heeft
verhoudingsgewijs niet zo gek veel gewonnen. Toch ben ik onder de indruk van
zijn persoonlijkheid, van zijn hele voorkomen. Norman heeft inmiddels een heel
zakenimperium opgebouwd. De olympische ploeg van Australie liep in zijn kleding,
met zo'n haaienlogootje. Die man heeft talent voor alles.

Ik heb een aantal boeken over Norman gelezen waarin gelukkig ook mensen aan het
woord komen die hem niet heilig verklaren. Een caddie zei: 'Ik werd vorstelijk
betaald, maar met die man viel niet te werken.' Dat is het kenmerk van iedere
topsporter. Ze zijn allemaal lastig. Wat denk je van die goudenmedaillewinnaars
in Sydney? Ze zijn nu allemaal even vrolijk en vriendelijk, en terecht. Maar die
mensen zijn ook verdomd lastig, anders kom je er niet. Door een aardige vent te
zijn heeft nog nooit iemand goud gewonnen.

Ik kan intens genieten van sport, zelfs als ik ergens naar ga kijken waar ik
weinig kaas van heb gegeten. Je haalt een bak popcorn of nacho's en gaat gewoon
zitten kijken. Zo heb ik vorig jaar een aantal baseballwedstrijden in de Major
League gezien. Die ambiance is overweldigend. Ik ben een keer met Gilles De
Bilde bij Chicago Bulls geweest, omdat ik vond dat ik Jordan gezien moest
hebben. Ik heb tien boeken over hem gelezen; zonder twijfel de grootste atleet
die we ooit hebben gehad. Larry Bird, toch ook geen kleine jongen, was al in de
nadagen van zijn carriere toen Jordan op een dinsdagavond met de Bulls in Boston
kwam spelen. De Celtics waren thuis nagenoeg onverslaanbaar, maar kregen 63
punten van Jordan om de oren. 'Volgens mij heb ik God vanavond zien spelen', zei
Bird na afloop. En dat was nog maar het begin.

De laatste bal die hij ooit speelde in de wedstrijd tegen Utah Jazz was
fenomenaal. Een tweepunter is op dat moment voldoende voor de winst. Utah mist,
Rodman pakt de rebound en gooit 'm naar Jordan. Iedereen verwacht, een paar
seconden voor het einde, een time-out. Dat zie je ook aan de reactie van enkele
spelers. Maar Jordan kijkt naar de klok en denkt: ik neem geen time-out, want
dit wordt de laatste bal van mijn carriere en die gooi ik er gewoon in. Hij
brengt de bal op, zoekt Russell, Russell verliest zijn evenwicht, Jordan springt
over hem heen en scoort. Ik geloof dat er nog 2.3 seconden op de klok stonden...

Ik vind het leuk om te horen dat Jordan een restaurant heeft met een eigen kamer
waar hij kan eten, omdat hij zich in een normaal restaurant niet meer kan
vertonen. En als hij naar de film gaat, huurt hij de hele zaal af. Is wel erg
he? Ik zou doodongelukkig zijn. Ik ken die mannen niet persoonlijk, maar volgens
mij vindt Norman dat wel weer geinig. Ik bewonder hem als sportman, maar hij
heeft ook zes Ferrari's in de garage staan en zo'n overvloed aan glitter en
glamour spreekt mij totaal niet aan. Die man koopt een Boeing 737 voor zichzelf
en doet 'm drie maanden later weer van de hand, omdat hij erachter komt dat het
toestel niet bij zijn buitenverblijf kan landen. Dan denk ik ook: sorry, geef
mijn portie maar aan Fikkie. Voorbeeld: ik heb vorige week een nieuw horloge
gekocht en daar heb ik zeven jaar over nagedacht.

In Amerika is een topsporter al gauw een wereldster. Ik heb er twee keer voor
Nike clinics gegeven. Als ik een pakje kauwgom wilde kopen, werd dat voor mij
betaald. Mooi hoor, dat die mensen alles voor je regelen. Businessclass hier,
suite daar. Het kon allemaal niet op. Maar dan ben ik ook blij om weer thuis te
zijn. Waar ik nog gewoon een priveleven heb. Als Tiger Woods 's avonds op stap
gaat en een dame iets te drinken aanbiedt, heeft hij de volgende dag een nieuwe
vriendin. Daar zou ik in Nederland absoluut niet aan moeten denken. Ik zal toch
in de Prive staan.. Alsjeblieft zeg! Dat is wel zo'n beetje het ergste wat me
zou kunnen overkomen. Ik ben dan wel topsporter, maar in ieder geval geen
celebrity. Al die party's aflopen in gehuurde kleding; nee, dat hoeft voor mij
niet.

Ik heb het deze week nog aan den lijve ondervonden. Ik ga Pieter van den
Hoogenband feliciteren bij die huldiging in Eindhoven. Staan er meteen 86
camera's om me heen. Het is mijn feestje toch niet? Ik kom net als Jan met de
pet voor Pieter; laat mij met rust. Het gebeurt zelden dat ik handig met zo'n
situatie weet om te gaan. Ik ben nogal direct in mijn benadering en dat komt
niet altijd zo goed over.

Misschien heeft het er wel mee te maken dat ik per ongeluk in deze wereld
terecht ben gekomen. Tot mijn zeventiende had ik geen bal aangeraakt. Ik ben
gaan voetballen, omdat ik geen zin had om te studeren. Roda JC heeft me zo van
de fiets geplukt. Zelfs op dat moment heb ik nooit bewust gezegd: ik wil de top
halen. Alles ging vanzelf. Het is voor mij nooit een streven geweest om bekend
te worden. Bij een aantal tegenslagen in mijn leven tegenslagen tussen
aanhalingstekens is dat een voordeel geweest. Vorig jaar heb ik bij PSV toch ook
in het diepste dal gezeten. Ik werd heel erg in het middelpunt geplaatst,
terwijl ik dat helemaal niet wilde. Wilde nergens over praten; gewoon zorgen dat
ik in het eerste kwam. Maar de buitenwereld tilde er zwaarder aan dan ik.
Terwijl er een hele poppenkast van werd gemaakt, heb ik nooit getwijfeld.

Ik probeer wel iets op te steken van andere sporters. Je denkt vaak dat het bij
de groten der aarde allemaal vanzelf gaat, maar dat is niet zo. Die hebben ook
tegenslagen, verliezen ook en weten soms ook niet meer hoe het allemaal zit.
Jordan kwam eens in moeilijkheden met gokken. Hoe dat precies ging, weet ik
niet. Maar de volgende dag schreven alle kranten dat hij leed aan een ernstige
gokverslaving. Zo'n man moet daar dus mee om kunnen gaan, ondanks dat hij niet
meer over straat kan. Dat is het echte wereldje. Ik bedoel, ik kon alles nog
gewoon doen en laten. Dan ga je problemen dus in een ander perspectief plaatsen.

Ik zeg wel eens dat ik er naar snak om over vijf jaar weer anoniem rond te
kunnen lopen en dat meen ik echt. Ik zou later best iets bij PSV willen doen,
omdat deze club als geen ander in staat is de warmte vast te houden. Maar je
ziet me niet terug in een technische functie of bij Studio Sport om te vertellen
wie er vanavond goed of slecht was. Begrijp me goed, ik zit hier niet af te
geven op de voetballerij, want ik ben ook niet helemaal gek. Ik probeer me wel
altijd onafhankelijk op te stellen, maar dat ben ik natuurlijk niet. Ik leef er
immers goed van. Maar dat neemt niet weg dat ik gewoon wil zijn wie ik ben.

In het golf heb ik ontspanning gevonden. Het leuke is dat je een dag na een
zware wedstrijd vier uur lang in de buitenlucht een beetje tegen zo'n klein ding
kan gaan meppen. Heel relaxed. Puur qua beleving ben ik misschien iemand die
beter past bij een individuele sport. Maar het sociale aspect zou ik dan enorm
missen. De gezelligheid, de trainingskampen, het kaarten, het ouwehoeren. Dat
kan ik tot zeven uur in de morgen volhouden. Het verhaal dat keepers pure
individualisten in een team zijn, is achterhaald. Keepers zijn de laatste jaren
steeds belangrijker geworden in het veld. Mijn manier van denken is weliswaar
beter geschikt voor een individuele sport, maar er is nu eenmaal geen sport die
ik beter kan dan voetballen, dus ga ik nog even door.

Nee, ik zal geen tweede Van Basten worden. Ik heb me laten vertellen dat Marco
echt heel erg goed is. Dat vind ik knap. Als we het dan toch over hele grote
sportmensen hebben... Niks ten nadele van al die oud-voetballers die functies in
de voetballerij bekleden, maar Van Basten heeft geen wijze raad nodig. Die
denkt: 'Ik doe lekker waar ik zin in heb en als ik elke dag wil golfen, golf ik
elke dag. Maar laat me met rust.' Nu is hij een goede speler geworden en darren
opeens weer heel veel mensen om hem heen. Jordan had dat ook, toen hij ging
honkballen. Komen er 10.000 mensen kijken in Arizona, waar normaal gesproken
geen hond komt. Hij zegt: 'Ze komen voor mij, terwijl ik een slaggemiddelde heb
van 0.2.' Niet echt iets om trots op te zijn. Je komt niet los van zo'n status.

Dat nummer 23 op mijn rug, het heilige nummer van Jordan, is als een geintje
begonnen. Georg Koch werd drie jaar geleden naar PSV gehaald en Dick Advocaat
zei: 'We hebben een probleem met de rugnummers. Er kan maar een keeper nummer 1
krijgen.' Is niet erg, zei ik, geef mij maar 23. Die 1 ziet toch niemand; die
zit het hele seizoen in een trainingspak verborgen.

Dat shirt van Jordan hangt nu aan het plafond in het stadion van de Bulls. Maar
als ik stop, moet PSV dat nummer lekker aan een ander geven. Ik hecht daar geen
waarde aan. Bij Ajax hadden ze het kunnen doen; nooit meer een voetballer met
nummer 14 laten lopen. En bij PSV geldt dat misschien voor Luc Nilis, of Willy
van der Kuylen. Ik weet niet welk rugnummer Willy vroeger had, maar stel dat het
10 was, dan zou ik zeggen: ja! Ik ben slechts eenlocal hero. Eindhoven en
omgeving, dan heb ik het wel gehad. En ik vind het wel goed zo. Ik zou er veel
voor over hebben om een interland te spelen, maar het is geen obsessie voor me.
Ik heb geleerd te genieten van de dingen die ik doe. Ik leef goed van mijn vak
en ben volmaakt gelukkig. Anders kan ik het niet samenvatten.

LOAD-DATE: October 10, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               19 of 64 DOCUMENTS

                                  De Telegraaf

                                October 7, 2000

ERFENIS MILOSEVIC

LENGTH: 1430 words


Na vier bloedige oorlogen in tien jaar tijd laat de laatste communistische
dictator in Europa, Slobodan Milosevic, een land achter dat slechts een schaduw
is van het Servie dat hij vanaf 1987 met ijzeren vuist onder de duim heeft
gehouden.

Nu de Europese Unie volgende week de sancties opheft, zal Servie zich langzaam
kunnen herstellen van een desastreuze periode, waarin Joegoslavie uiteen viel.
Milosevic zal de geschiedenis ingaan als de man die probeerde met een
pragmatische mengeling van communistische idealen en extreem Servisch
nationalisme het multi-etnische Joegoslavie bijeen te houden. Maar na iedere
oorlog bleef er minder over.

Sinds de dood van Josef Tito Broz, de charismatische communistische
Joegoslavische leider, klom de jurist Slobodan Milosevic gestaag omhoog in de
Servische communistische partij. In april 1987 zette hij de toon voor zijn
streven naar Servische dominantie in Joegoslavie. Hij woonde een vergadering bij
van lokale partijleiders aan het Merelveld in Kosovo, toen voor de deur de
politie een Servische betoging uiteen sloeg. Milosevic verscheen aan het venster
en sprak de veelbetekenende woorden: Niemand mag jullie slaan.

Vuur en vlam.

Vanaf dat moment exploiteerde hij de gevoelens van de Serviers, die zich in de
meeste republieken beschouwden als een onderdrukte minderheid. Steeds was zijn
boodschap dat de wereld verenigd is tegen Servie en Serviers niets anders kunnen
dan zich verdedigen. Met dit sentiment heeft hij de Balkan in vuur en vlam
gezet.

Als president van de deelrepubliek Servie kwam hij de Servische minderheden te
hulp in de republieken die uit de Joegoslavische federatie traden. De eerste
waren Kroatie en Slovenie. Milosevic stuurde Joegoslavische tanks naar de grens
met Slovenie om de onafhankelijkheid ongedaan te maken. Die actie was spoedig
voorbij en Slovenie bleef een bloedige en langdurige oorlog bespaard.

In Kroatie braken echter gevechten uit tussen Kroaten en etnische Serviers, die
aanvankelijk werden gesteund door Milosevic, die er ongeregelde Servische
milities heen dirigeerde. Nadat de Europese Unie had besloten iedere nieuwe
republiek op de Balkan te erkennen, mits die de mensenrechten eerbiedigt en het
pad van de democratie volgt, riepen de Serviers in het grensgebied Krajina een
eigen republiek uit. De Kroaten sloegen terug en de oorlog was begonnen.

In Bosnie-Hercegovina gebeurde hetzelfde, toen de Servische minderheid in een
officieus referendum een eigen republiek uitriep. De Serviers, geleid Radovan
Karadzic en generaal Ratko Mladic, voerden de strijd aan. De internationale
gemeenschap probeerde steeds opnieuw te bemiddelen om een einde te maken aan de
bloedige en met etnische zuiveringen gepaard gaande conflicten in Kroatie en
Bosnie.

Vredesakkoord.

Pas nadat de NAVO bombardementen had uitgevoerd op de Bosnische Serviers koos
Milosevic eieren voor zijn geld. Met de presidenten van Kroatie en Bosnie boog
hij in het Amerikaanse Dayton voor de internationale verlangens en sloot een
vredesakkoord.

Hierna bleven voor Milosevic alleen nog Servie en Montenegro over. Montenegro
zag af van het uitroepen van een eigen staat, maar slaagde er de afgelopen drie
jaar in een semi-onafhankelijkheid te bewerkstelligen.

In 1996 en 1997 organiseerde de oppositie in Servie maandenlange demonstraties
tegen Milosevic, omdat hij een overwinning van zijn tegenstanders bij de
gemeenteraadsverkiezingen niet accepteerde. Uiteindelijk zwichtte hij om zich
vervolgens te laten kiezen tot president van wat er nog van Joegoslavie over
was.

Milosevic richtte al zijn energie op de opstandige provincie Kosovo. De
Kosovaars-Albanese afscheidingsbeweging UCK kreeg steeds meer macht en Milosevic
sloeg hard terug. De etnische Albanezen werd slachtoffer van grootscheepse
etnische zuiveringen. De Kosovo-crisis was een feit.

Ondanks alle crises wist Milosevic vast te houden aan de macht. Uiteindelijk
hebben niet de NAVO-bombardementen maar heeft een verenigde binnenlandse
oppositie hem deze week met steun van het volk op de knieen gebracht. Moskou
houdt slag om arm Van onze correspondentMOSKOU, zaterdag.

Nadat Russische kranten gistermorgen fel hadden uitgehaald naar de passieve en
weinig heldere houding van het Kremlin inzake de omwenteling in Joegoslavie,
sloot Moskou zich later op de dag alsnog bij het Westen aan.

Ik feliciteer u met uw overwinning bij de verkiezingen, zei de Russische
minister van Buitenlandse Zaken, Igor Ivanov, in Belgrado tegen Kostunica, wiens
verkiezingsoverwinning Moskou eerder weigerde te erkennen. Het Witte Huis in
Washington toonde zich blij verrast dat ook het Kremlin nu 'om' was en de
56-jarige ex-professor Vojislav Kostunica erkende als nieuwe president.

Maar daarin bleek het Westen zich te vergissen. Ik heb meneer Kostunica niet
gefeliciteerd als nieuwgekozen president, maar met zijn verkiezingszege,
verduidelijkte Ivanov gisteravond. Men heeft mij fout geinterpreteerd, ik hoop
niet opzettelijk.

Moskou kan kennelijk geen afscheid nemen van Slobodan Milosevic, jarenlang de
leider van het Servische 'broedervolk' op de Balkan die het Kremlin openlijk
steunde toen Belgrado vorig jaar door NAVO-bommen werd getroffen. Bovendien
duidde Ivanovs verfijning erop dat Moskou de politieke rol van Milosevic in
Joegoslavie nog niet uitgespeeld ziet. De Russen geven hem daartoe feitelijk een
opening.

Ivanov was eerder op de dag in allerijl naar Belgrado gereisd om Kostunica een
boodschap van president Poetin te overhandigen. Rusland heeft immer naast
Joegoslavie en het Joegoslavische volk gestaan en zal dat altijd blijven doen,
gaf de 47-jarige Kremlinleider als wens mee.

Rusland, dat historische en culturele banden heeft met de Serviers, is een van
de weinige landen die Milosevic niet als een oorlogsmisdadiger uitgeleverd wil
zien aan het Joegoslavie-Tribunaal. Terwijl de Wit-Russische pseudo-dictator
Aleksandr Loekasjenko gisteren nogmaals verklaarde Milosevic heel graag politiek
asiel te willen verlenen, houden de Russen zich op dat punt stil. Sancties Van
onze correspondentBRUSSEL, zaterdag.

De Europese Unie zal hoogstwaarschijnlijk aanstaande maandag een deel van de
sancties tegen Joegoslavie opheffen. De Europese ministers van Buitenlandse
Zaken willen maandag tijdens een bijeenkomst in Luxemburg in ieder geval het
olie-embargo en het vliegverbod intrekken.

De financiele sancties en het visaverbod blijven waarschijnlijk nog even
gehandhaafd, omdat de Unie koste wat kost wil vermijden de aanhang van Milosevic
te helpen het land uit te vluchten en hun tegoeden in het buitenland onder te
brengen.

Winnaar Kostunicaglimlacht zelden Van onze redactie buitenlandAMSTERDAM,
zaterdag.

De nieuwe machthebber in Joegoslavie, Vojislav Kostunica, is een intellectueel
maar staat bekend als saai en iemand zonder charisma, zijn toespraken zijn
monotoon en hij glimlacht zelden. Een vriend van het Westen is Kostunica
(geboren in 1944) niet, een machtswellusteling als Milosevic zeker ook niet.

Wel spreekt de man de taal van het gewone volk. Nog altijd zetelt hij met zijn
partij DSS in een klein en kaal kantoor in Belgrado. Hij presenteert zich als
een Servier die zich bekommert om het lot van zijn land maar niet direct naar de
wapens grijpt. Tijdens de NAVO-bombardementen van vorig jaar was Kostunica
'gewoon' in Belgrado terwijl zijn mede-oppositieleden een veiliger oord
opzochten. Het maakte hem populair bij de gewone Servier.

Eind jaren tachtig werd in Joegoslavie het meerpartijensysteem ingevoerd.
Kostunica rook zijn kans en was mede-oprichter van de Democratische Partij (DS)
die nu door Zoran Djindjic wordt geleid. Hij stapte echter uit de partij omdat
de Bosnische Serviers onvoldoende gesteund zouden worden en richtte een eigen
partij op: de Democratische Partij van Servie (DSS).

Gekibbel.

Kostunica hield zich altijd afzijdig van het gekibbel tussen de twee kemphanen
van de oppositie: Draskovic en Djindjic. Draskovic kwam - mede door verscheidene
aanslagen op zijn leven - politiek buitenspel te staan. Tot veler verrassing
wist de oppositie, achttien partijen groot, zich te verenigen. Uit de tweede
lijn werd Kostunica als presidentskandidaat naar voren geschoven.

Een vriend van het buitenland is Kostunica zeker niet. Hij zei gisteren in een
televisietoespraak Milosevic niet te zullen uitleveren aan het
Joegoslavie-Tribunaal in Den Haag. Hij pleitte voor onmiddellijke opheffing van
de economische sancties tegen zijn land. Hij krijgt zijn zin, vanaf maandag
wordt een deel van de sancties opgeheven.

LOAD-DATE: October 10, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               20 of 64 DOCUMENTS

                                  De Telegraaf

                               September 23, 2000

BELANGENVERENIGINGEN BUNDELEN KRACHTEN - AUTO- EN MOTORCLUBS IN ACTIE TEGEN
POLITIEK

LENGTH: 394 words

DATELINE: AMSTERDAM


Belangenverenigingen bundelen krachtenAuto- en motorclubsin actie tegen
politiekEmile Bode.

Diverse kleine belangenverenigingen van auto- en motorrijders willen de krachten
bundelen om daarmee een vuist te maken tegen de politiek.

De nieuwe organisatie wil vooral ten strijde trekken tegen het rekeningrijden en
tegen de eenzijdige compensatie voor de hoge dieselprijzen. Ook zijn deze
verenigingen ontevreden over de wijze waarop de ANWB de belangen van de
weggebruiker behartigt.Samenbundeling.

Verenigingen zoals de Stichting Anti Rekening rijders, Pro Auto, de Landelijke
Organisatie van Tourrijders (LOOT) en de stichting Belangenbehartiging
Grijskenteken Eigenaren hebben reeds orienterende gesprekken gevoerd.

De samenbundeling distantieert zich volledig van acties van fanatieke clubjes
zoals de Verzetspartij, die gisteren de A2 blokkeerde.

Het nieuwe Verbond van Automobilisten en Motorrijders overweegt tevens een kort
geding te beginnen tegen de staat. Die wil transportondernemers, taxichauffeurs
en zeevissers compenseren voor de hoge dieselprijzen, maar de gewone burger
niet.

Mede-initiatiefnemer Hans Boutkam zegt: Onze advocaat bestudeert de
mogelijkheden van een gerechtelijke procedure. Ik denk dat we kans maken. Er is
een groot aantal Nederlanders dat met een personenauto op diesel de kost moet
verdienen en nu buiten de boot dreigt te vallen.

Als voorzitter van de Grijskentekenhouders heeft Boutkam een paar jaar geleden
met succes tegen het rijk geprocedeerd. Toen betrof het een wet waarbij
tienduizenden Nederlanders in plaats van het goedkope lage tarief (grijs) het
dure, gele tarief voor de wegenbelasting moesten betalen.

Boutkam meent dat de versnipperde pro-auto en pro-motorclubjes alleen met succes
in Den Haag kunnen lobbyen als zij samenwerken. Op de achtergrond speelt een rol
dat er weinig vertrouwen bestaat in de ANWB die zelden een krachtig geluid laat
horen en nimmer tegen de overheid zal procederen.

Boutkam: De verschillende belangenorganisaties blijven actief. Daarnaast kunnen
we gezamenlijk grote acties ontketenen. Ik denk dat we met een vereniging met
60.000 tot 80.000 leden kunnen starten.

Vandaag protesteren duizenden motorrijders in Den Haag. Boutkam hoopt in oktober
een brede demonstratie in Den Haag te organiseren waar de gezamenlijke
actiegroepen aanwezig zijn.

LOAD-DATE: September 26, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               21 of 64 DOCUMENTS

                                  De Telegraaf

                               September 22, 2000

ANTILLIAANSE PROBLEEMJONGEREN VERJAGEN ALMEERSE OUDEREN. 'MI JN MOEDER MAG NIET
MEER NAAR DE SOOS'

LENGTH: 562 words

DATELINE: ALMERE


Antilliaanse probleemjongeren verjagen Almeerse ouderen 'Mijn moeder mag niet
meer naar de soos' 'De klaverjas-avond is alverschoven'.

MARIE-THERSE ROOSENDAAL.

Holland op z'n smalst, zou dat nou toch echt in Almere liggen...

Al die berichten over vereenzaamde bejaarden in den lande gelezen? Nou, in
Almere-Buiten hebben ze een centrum waar ouderen uit de buurt dag-in-dag-uit in-
en uitlopen voor de drie k's: klaverjassen, koffie, kletsen. Een jonge gemeente
die op de eerste lichting oudjes let: bravo!.

En in plaats dat de gemeente zich nu terecht op de borst klopt van 'kijk ons
eens, wij gaan helemaal goed om met Almeerders-op-leeftijd en we zijn met zo'n
hangplek een voorbeeld voor de rest van het land', doen ze alles teniet met een
volkomen tegendraads besluit.

Almere heeft namelijk nog iets anders aan zijn hoofd dan ouderen: jongeren.
Probleemjongeren, van Antilliaanse afkomst. Wat onverkwikkelijke incidenten en
een handjevol raddraaiers zorgden voor verhitte koppen aan de gemeentelijke
vergadertafel tot... Eureka!Politiepost.

Schuin onder 't Trefpunt, de ouderen-'soos' dus, is nog een plaatsje vrij. Een
plek voor een Antilliaans honk. Probleemjongeren gezellig bij elkaar, en, hoera,
in het pand zit ook nog een politiepost. Wie had er ook alweer een probleem?.

Zo werd bedisseld, zo werd beslist. Schrijft mevrouw Ineke Bosman (48), begaan
met Almere van boven de zestig. Zo begaan dat zij al drie jaar als
vrijwilligster koffie schenkt in 't Trefpunt. 't Is de waanzin ten top, sputtert
zij. Ouderen durven straks niet meer naar hun centrum. Moeten ze namelijk eerst
langs vijfentwintig bepaald geen lieve jongens. En dat gaat eind september al
in. Hoe haalt de gemeente het in haar hoofd? Moet de gewone man die levenslang
hard gewerkt heeft dus maar thuis in de stoel blijven zitten?.

De ouderen kregen dit nieuws plompverloren te horen op een bijeenkomst, twee
weken geleden. Nee, geen inspraakavond, het was al beslist en er was geen tornen
meer aan.

Ineke Bosman heeft haar besluit genomen: Ik stop met vrijwilligerswerk. 'sAvonds
moet ik afsluiten en dan als laatste alleen naar de parkeerplaats. Bij de ingang
van die probleemjongeren. Niet bepaald veilig. De klaverjasavond is trouwens al
verschoven, we gaan eerder beginnen en eerder dicht. Anders sluiten we
tegelijkertijd met die jongens, zie je.

De ene na de andere vrijwilliger geeft er nu per eind september de brui aan. En
er zijn nog meer bezoekers die voortaan liever een straatje om gaan. Al zou ze
willen, mijn 66-jarige moeder mag van mij hier niet meer naar toe voor d'r
kaartavondje.

Oh ja, er is een politiepost in dit pand. Elke dag open, van een uur tot en met
vier uur 'smiddags. Wat een geruststelling, he, klinkt het cynisch.

B. Lammertink, woordvoerster van de gemeente, meldt dat er nog een bijeenkomst
zal komen voor het ouderencentrum. Dan zullen de hoge heren/dames nog een keer
vertellen en uitleggen dat ze niet bang hoeven te zijn: Maar het is 'door' de
raad, dus het besluit staat vast.

Ineke Bosman: Ze mogen mij bellen als dat probleem-project in de soep is
gelopen, dan begin ik weer, graag. Wat zo stuitend is, ze pompen vijf ton in die
tot mislukken gedoemde ellendelingen en in 't Trefpunt werd zojuist het gratis
koekje bij de koffie afgepakt. Want dat liep te veel in de papieren, begrijpt u
wel?.


LOAD-DATE: September 23, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               22 of 64 DOCUMENTS

                                  De Telegraaf

                               September 21, 2000

OLIESPEL IN BAKOE PAS NET BEGONNEN

LENGTH: 1077 words


De laatste James Bond-film The world is not enough heeft als thema het gevecht
om de pijpleidingen en de olievoorraden in de Kaspische Zee. Vooralsnog vloeit
voor de feestende elite in de Azerische hoofdstad Bakoe de champagne rijkelijker
uit de fles dan de beloofde olie van de boortorens.

Ik heb de tv-beelden gezien van met vrachtwagens geblokkeerde wegen in West
-Europa, zegt Hoessein, terwijl hij zijn taxi manoeuvreert over dezelfde
stoffige straatjes als waarover agent 007 zijn tegenspelers in de spektakelfilm
op de hielen zit. En dan denk je: die hoge benzine- en dieselprijs zal wel goed
zijn voor ons land. Maar het gewone volk merkt er niets van. Er is hier nog
helemaal geen 'olieboom'.

De ex-Sovjet-republiek Azerbeidzjan staat met staten als Nigeria en Joegoslavie
hoog op de ranglijst van de meest corrupte landen in de wereld; een gegeven dat
de makers van James Bond met scenes van zwaarbewapende maffiosi, badend in de
poenige weelde van casino's, oliedollars en kaviaar, plastisch wisten weer te
geven.

Natuurlijk zijn we enigszins beledigd dat we in de film worden afgeschilderd als
een rechteloze bandietenstaat, bromt Hoessein in gebroken Russisch vanonder zijn
snor verder. Maar die regisseur heeft in wezen wel gelijk. President Alijev en
zijn zoon Ilham hebben gewoon alle macht in handen. Weet u hoe de buitenlanders
die twee noemen? 'De firma Grandpa & Son'. Zonder de steun van de Alijev-clan
bereik je zakelijk niks.Boortorens.

Ondanks de huidige hoge olieprijs en de vrees dat OPEC-landen aan het plafond
van hun productiecapaciteit raken, zijn in Azerbeidzjan de gouden bergen die de
olie in deze regio had moeten brengen nog steeds niet in zicht. Wel goed
zichtbaar vanaf de Maagdentoren nabij de haven van Bakoe is het woud van
roestige boortorens uit de Sovjet-tijd, sidderend onder de najaarszon. Alsook
het vergeten blauwe uithangbord van de KLM, dat in mei zijn poorten sloot: de
luchtvaartmaatschappij kon of wilde niet langer de absurd hoge landingsrechten
aan Bakoe betalen.

Terwijl de Azerische bovenlaag zich kan vermaken in gelegenheden als 'Club 1033'
(waar een glas witte wijn 16 gulden kost en de levende funkmuziek uit de States
wordt ingevlogen) pruttelt het gros van de zeven miljoen Azeri's voort in stille
armoede en massale werkloosheid. Corruptie en nepotisme zijn de norm en banen en
baantjes in overheidsdienst (fiscus en politie zijn het meest geliefd) slechts
te koop.

In tsaristisch Rusland had het mysterieuze Bakoe, waar de handel in kamelen hand
in hand ging met die in blanke slavinnen, een status als tegenwoordig
Saoedi-Arabie of Koeweit. Bijna de helft van alle olie in de wereld kwam er
vandaan; het was hier dat de Rothschilds en de familie Nobel hun fortuin
maakten. Tevens vormde Bakoe de wieg van de Koninklijke Shell, waaraan door de
oktoberrevolutie van 1917 en de opmars van de bolsjewieken in 1920 naar Bakoe
een einde kwam.

Bakoe kwam midden jaren negentig opnieuw in het nieuws als een 'boomtown', omdat
de olievoorraden onder de zeebodem sprookjesachtig groot zouden zijn. De olie
werd de inzet van een nieuwe 'Great Game', een geopolitiek spel waarbij Rusland
aan de ene en de Verenigde Staten aan de andere kant in de gunst probeerden te
komen van de olielanden aan de Kaspische Zee. Door de bestaande etnische
conflicten (tussen Armenie en Azerbeidzjan over de enclave Nagorno Karabach en
de oorlog in Tsjetsjenie) geldt de regio als een potentieel kruitvat.

Geidar Alijev (77), een ex-communistische apparatsjik die in 1994 als president
van Azerbeidzjan aan de macht kwam, gaf een aantal lucratieve olieconcessies aan
Amerikaanse en Europese consortia. Tot grote ergernis van het Kremlin, dat zijn
traditionele invloed in deze regio als zand door de vingers voelde gaan.

Het gevolg was een plotselinge instroom van buitenlandse oliemensen, die deed
denken aan de tijden van weleer. Er verrezen hotels met marmeren lobby's,
peperdure auto- en juweliershops, casino's en vooral veel schaars verlichte
kelderbars met schaars geklede meisjes. Deze wildwestachtige sfeer is in Bakoe
nog steeds aanwezig. Maar het aantal buitenlandse hoofdrolspelers in het
inderhaast opgetrokken dure oliedecor is sinds een jaar beduidend minder.

De euforie, als zou in 2000 de algehele oliewelvaart aanbreken, is voorbij, zegt
Charles van der Leeuw, die werkt voor de krant Caspian Business News. We zitten
op het Plein der Fonteinen, waar pizzeria's, terrasjes en de lichtbalken van
McDonald's deze winderige stad nabij de grens met Iran een westerse aanblik
geven.

Een van de olievelden waarvan men grootse verwachtingen had, het Shaa
Deniz-veld, bleek na boringen droog te zijn. Er was wel gas, maar dat viel
buiten de getekende winningsovereenkomsten, vervolgt de Hagenaar, die bijna acht
jaar als schrijver en journalist in Bakoe resideert. Tot dan toe dacht men dat
er overal olie onder de zeebodem zat. De klap kwam voor de buitenlandse
bedrijven vooral psychologisch hard aan.

Door de recente proefboringen is niet alleen de omvang van de voorspelde
olierijke voorraden onzeker geworden, ook het prangende probleem van de afvoer
naar de wereldmarkt is nog steeds niet opgelost. De bestaande pijpleidingen naar
de stad Novorossiisk in Rusland en naar de haven van Supsa in buurland Georgie
worden uitgebreid, wat gunstig is voor Rusland.

Maar de vorig jaar november door president Bill Clinton op de OVSE-top in
Istanboel met de leiders van de Kaspische Zee-landen Turkmenistan, Azerbeidzjan,
Georgie en Turkije beklonken deal om een pijpleiding aan te leggen van Bakoe
naar het Turkse Ceyhan aan de Middellandse Zee (wat zowel de Russen als Iran
buitenspel moet zetten) is feitelijk nog steeds een lege huls.

Het Witte Huis zou graag de miljarden voor de pijpleiding zelf betalen, maar kan
dat simpelweg niet vanwege de machtige Armeense lobby in de VS, die fel tegen de
deal gekant is, zegt een westerse analist die anoniem wil blijven. De miljarden
dollars voor de pijpleiding moeten dus komen van westerse oliebedrijven. Hoe
langer die blijven aarzelen, des te groter wordt opnieuw de invloed van Moskou.

Het feit dat westerlingen een jaar geleden massaal in sjieke hotels als Grand
Europa of het Hyatt hun koffers begonnen te pakken, is volgens hem het bewijs
dat Rusland voorzichtig aan de winnende hand is. Maar de echte James Bonds lopen
hier in Bakoe natuurlijk nog steeds rond. Eigenlijk is het oliespel nog maar pas
begonnen.

LOAD-DATE: September 22, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               23 of 64 DOCUMENTS

                                  De Telegraaf

                               September 16, 2000

MARK KNOPFLER: DE MILJOENENDANS VAN EEN ANTIHELD

LENGTH: 2114 words


SNAREN.

Zelfs de ontdekker, een BBC-deejay die hun demo's op de radio te draaien een
contract voor zeven albums met Phonogram had bewerkstelligd, raadde hen af
beroeps te worden. Maar mede door de cd-revolutie, in gang gezet door
moederbedrijf Philips, werd Dire Straits de grootste groep van zijn tijd, zelfs
aller tijden, en Mark Knopfler de meest onwaarschijnlijke ster in de
geschiedenis van de popmuziek. Na dertien jaar en negen albums, compilaties niet
meegerekend, was het allemaal voorbij, maar toen de rookwolken waren opgetrokken
schatte Q Magazine het vermogen van Knopfler op 55 miljoen pond. Geen wonder dat
hij alleen nog maar doet waar hij zin in heeft. Volgende week komt zijn tweede
officiele solo-album uit, 'Sailing To Philadelphia'.

Het gezicht van Dire Straits doet nu waar hij zin in heeft: solo-albums maken.

MARK KNOPFLERDe miljoenendans van een antiheld.

Ik heb nooit een ster willen worden. Of liever: ik had nooit gedacht dat ik de
kwaliteiten bezat die er voor nodig waren. Fysiek, geestelijk, zelfs muzikaal.

Tegen die tijd had ik het helemaal gehad met Dire Straits. De laatste anderhalf
jaar van de toernee hebben we geen woord meer met elkaar gewisseld. We reisden
niet eens met hetzelfde vliegtuig.

Ik heb erkenning genoeg gekregen uit de business, maar het mooiste compliment
dat ik ooit heb gehad kwam van Willy DeVille: Mark kust snaren. Beter kun je
mijn gitaarspel niet omschrijven.

Hier, in dit straatje, heeft Michelangelo Antonioni in 1966 menige scene voor
'Blow Up' gedraaid. Een betere film over het Swinging London van de jaren zestig
is nooit gemaakt. Wie David Hemmings gehannes met de propeller, die hij in een
vlaag van verstandsverbijstering heeft gekocht, nog op het netvlies staat
gegrift, zal het zelfs anno 2000 moeiteloos herkennen. Mark Knopfler hoef ik aan
dit soort feiten niet te herinneren. Hij heeft het huis waarin we hebben
afgesproken vijftien jaar geleden om die reden aangeschaft.

Boven het kantoortje, waarin twee employees ontspannen de lopende zaken van de
B.V. Knopfler zitten te regelen, is de studio gevestigd waar Mark drie jaar
geleden begon aan de demo's voor 'Sailing To Philadelphia', zijn tweede
soloplaat in vijf jaar. Zelf acht hij de geluidskwaliteit van wat hier vandaan
komt onvoldoende om er ooit echte albums te maken, maar als hij even naar het
toilet is verzekeren zijn medewerkers mij in koor dat zij de demo's van toen
verre prefereren boven het eindresultaat van nu. Knopfler ging ervoor naar
Nashville, hoofdstad van country & western, waar hij minstens de helft van de
afgelopen tien jaar heeft doorgebracht. Op weg erheen moest hij altijd
overstappen in Philadelphia. Vandaar de titel van zijn nieuwe plaat. Op een van
die reizen las hij in een ruk alle 773 bladzijden van Thomas Pynchons roman
'Mason & Dixon', waarop hij 'Sailing To Philadelphia' grotendeels heeft
gebaseerd. Charles Mason en Jeremiah Dixon waren de Britse ontdekkingsreizigers
die omstreeks 1750 de grens tussen Pennsylvania en Maryland vaststelden, die nog
altijd, zij het officieus, geldt als de grens tussen het noorden en het zuiden
van de Verenigde Staten.

Het waren rockers avant la lettre, zegt Knopfler, die met zijn 51 jaar precies
inzit tussen Mason en Dixon toen die stierven, respectievelijk 57 en 45 jaar
oud. Ze plaatsten zich buiten hun eigen cultuur door een andere te omarmen (de
Indiaanse, JG), deden precies waar ze zin in hadden en konden hun avonturen nog
navertellen ook. De drug van hun keuze was koffie, maar zo tam als dat nu
klinkt, in hun tijd was die nog in menig Europees land verboden, vanwege de
betrekkelijk vers in het collectieve geheugen liggende opmars van de Turken rond
1600, die pas voor de poorten van Wenen tot stilstand was gebracht.

Wat je verder ook van de muziek erop mag vinden, 'Sailing To Philadelphia'
klinkt geinspireerd, alsof Knopfler eindelijk lol aan zijn eigen werk heeft
beleefd. Vijftien jaar geleden trof ik hem eens in Boedapest, precies op de
helft van de wereldtournee waar Dire Straits op dat moment aan bezig was.
Niemand praatte meer met iemand, communicatie beperkte zich tot optreden. In dat
gesprek liet Knopfler zich ontvallen dat hij betwijfelde of de groep ooit nog
een album zou maken na 'Brothers In Arms'. Die mededeling sloeg in als de
spreekwoordelijke bom, want Dire Straits was de grootste groep ter wereld,
misschien wel aller tijden, en, nog belangrijker, het elektrische visitekaartje
van Philips, in haar gevecht om dominantie op de internationale cd-markt.
Daarvoor waren sterren nodig, al waren het nog zulke onwaarschijnlijke als Mark
Knopfler.

Ik heb nooit een ster willen worden, zegt Knopfler nu. Of liever: ik had nooit
gedacht dat ik de kwaliteiten bezat die ervoor nodig waren. Fysiek, geestelijk,
zelfs muzikaal. Als er iemand in de familie Knopfler voorbestemd was tot
stardom, dan mijn broertje Dave. Hij was de muzikant, ik was onderwijzer. Hoe
anders is het gelopen!.

Niemand dacht dat Dire Straits veel potten zou breken. 'Als het publiek een
kruising wil tussen Bob Dylan en J.J. Cale zou het wel meer platen van Bob Dylan
en J.J. Cale kopen', schreef New Musical Express kwaadaardig, na het uitbrengen
van onze eerste single, 'Sultans Of Swing'. En dat was nog het blad waar ik als
freelance-journalist voor had geschreven! Ze leken gelijk te krijgen. 'Sultans
Of Swing' deed aanvankelijk alleen iets in Holland. Engeland kwam pas weken
later in beweging. En pas echt toen Amerika zich gewonnen had gegeven. Dat was
ook voor ons een grote verrassing. Zo waren we helemaal niets, zo stonden we in
de studio achter Bob Dylan te spelen op 'Slow Train Coming'. Nou ja, we... Bob
wilde alleen mij en Pick Withers, onze drummer. Ik weet zeker dat daarmee de
ergernis, nee, frustratie, voor Dave is begonnen. Hij was in een klap van
medeleider werknemer geworden. Tijdens de opnamen voor onze derde plaat stapte
hij op. Nee, ik heb nooit overwogen hem terug te vragen. Ook niet op het
hoogtepunt van onze roem, toen Dire Straits kon doen en laten wat ze wilde. Hij
heeft ook niet gevraagd of hij terug mocht komen. Dat siert hem. Hij had
genadebrood gegeten. Heel veel en heel duur, maar genadebrood.

Sfeer was het belangrijkste dat Dire Straits te bieden had. Daarom en omdat ik
goedkoop was, haha...  werd ik gevraagd voor soundtracks van films, kort na
elkaar 'Local Hero' en 'Comfort & Joy', en niet veel later 'The Princess Bride'
en 'Exit To Brooklyn'. Die lagen allemaal in het verlengde van 'Love Over Gold',
de vierde Dire Straits-plaat, waarop we al waren begonnen te experimenteren met
langere stukken, zoals 'Private Investigations', onze eerste nummer een in
Nederland. Ik had niet verwacht dat zo'n radio-onvriendelijk nummer, van meer
dan zeven minuten, onze doorbraak naar het grootst mogelijk publiek zou
betekenen, maar het gebeurde gewoon. Achteraf bezien waren we de juiste groep op
het juiste moment. De cd-revolutie was in volle gang en het wachten was op een
populaire groep die het medium ten volle zou benutten. Maar voordat de
revolutie, zoals het hoort, haar eigen kinderen opat, moest hij eerst nieuwe
muziek gevoerd krijgen. Dire Straits had de mazzel dat Philips, de
moedermaatschappij van Phonogram, er alle belang bij had dat de nieuwe
geluidsdrager zo snel mogelijk door het gewone volk zou worden geaccepteerd. Dat
had niet gekund met omstreden acts als Alice Cooper, Marilyn Manson of The Jesus
& Mary Chain, om maar eens een paar uitstekende artiesten te noemen. Het moest
met middle-of-the-road, maar op het hoogst mogelijke artistieke en commerciele
niveau. En hoger dan de man die 'Private Dancer' had geschreven voor Tina Turner
kon natuurlijk niet, haha.

Na 'Money For Nothing' waren we opeens de grootste band ter wereld, voor heel
even misschien wel de grootste aller tijden. En weer geldt: ik had nooit gedacht
dat het zou gebeuren met wat niet meer dan de weerslag was van een gesprek dat
ik twee jongens die spullen sjouwden voor een groothandel in elektronica, had
horen voeren. Terwijl ze magnetrons, geluidsinstallaties en tv's uit een enorme
truck tilden, keken ze met een half oog naar MTV, op tientallen toestellen, hoog
op de schappen, waarop Sting net 'Russians' zong. Ik besefte opeens: zo denken
mensen over rocksterren: geld om niets te doen en gratis vrouwen. Maar ik had
niet gedacht dat de hele wereld dat zou doen. Ik had een snaar geraakt. Ik weet
dat het ondankbaar klinkt, maar uitgerekend in die periode begon ik me af te
vragen: is dit alles? Ik weet nog dat jij me in Boedapest zei dat geen mens deze
business in gaat om een agenda vol te krijgen die hem precies vertelt waar hij
over anderhalf jaar zal zijn, om exact te doen wat hij de voorgaande anderhalf
jaar heeft gedaan. Mensen die dat willen maken eerder carriere op de Afdeling
Gas- en Stroomberekening van het Energiebedrijf van hun gemeente. Uit puur
masochisme heb ik het die nacht nog even nagekeken: over anderhalf jaar zou de
lopende tournee eindigen in Port Darwin, Australie. Dat bleek uiteindelijk niet
eens te kloppen er was nog een Japanse 'leg' aan de tournee vast geknoopt maar
tegen die tijd had ik het toch al helemaal gehad met Dire Straits. Die laatste
anderhalf jaar van de tournee hebben we geen woord meer met elkaar gewisseld.
Twee keer per dag waren we in dezelfde ruimte, in de sporthal of het stadion
waar we moesten spelen, om vier uur voor de soundcheck en om acht uur voor de
show, dat was alles wat we samen deden. We reisden niet eens met hetzelfde
vliegtuig. Op ieder vliegveld stond eenvoudig een vloot limousines, om ons ieder
afzonderlijk naar onze plaats van bestemming te brengen, het hotel, de hal of,
in mijn geval, 'meet and greet' en interviews. Geen wonder dat ik me liet
ontvallen dat ik geen idee had of we ooit nog samen zouden werken. Dat hebben we
dan ook vier jaar niet gedaan, nadat we op Heathrow ieder ons weegs waren
gegaan. Vier jaar is een eeuwigheid in de rock-'n-roll. Tienersterren kunnen
hele carrieres hebben, in die tijd.

Vier jaar lang heb ik precies gedaan wat ik wilde: lezen, uitgaan, vakantie
houden en alleen werken met mensen die ik bewonderde, maar geen last van mijn
adoratie hadden, omdat ze groter waren (geweest) dan ik me ooit zou kunnen
voelen. Zoals Chet Atkins, mijn jeugdheld. Nashville, waar hij in de jaren
vijftig en zestig de ongekroonde koning van is geweest als gitarist,
songschrijver, producer en zelfs een tijdje directeur van RCA wordt altijd
omschreven als hel op aarde, een rattenhol waar de bewoners elkaar opeten, maar
mij trof eerder een gevoel van verbondenheid in de wereld van country & western.
Nou helpt het natuurlijk als je van iemand iets nodig hebt, maar toch: ik voelde
me thuis in Music City USA. Ik heb erkenning genoeg gekregen uit de business,
maar het mooiste compliment dat ik ooit heb gehad kwam van Willy DeVille: Mark
kust snaren. Beter kun je mijn gitaarspel niet omschrijven.

Als het aan mij had gelegen was er waarschijnlijk nooit meer een plaat van Dire
Straits verschenen. Maar niet ieder lid is even rijk als ik al slaan die 55
miljoen pond waarop Q Magazine in 1998 mijn vermogen schatte nergens op, het is
hooguit de helft dus was ik gevoelig voor het argument dat ik ze een laatste
grote klapper verplicht was. Dat werd 'On Every Street'. Ik was destijds niet
ontevreden over dat album, maar nu, negen jaar later, deel ik de mening van veel
critici dat de vorm de inhoud ver in de schaduw stelt. Het geluid is perfect,
maar gevoel ontbreekt. Uitgerekend bij de beide wereldhits die van 'On Every
Street' zijn gehaald, 'Calling Elvis' en 'Heavy Fuel', maakt dat niet zoveel
uit, omdat het 'novelties' zijn, grappige niemendalletjes, waaruit iedereen kan
halen wat de titels suggereren: postmoderne vervreemding. Maar ben ik een type
voor postmoderne wat-dan-ook? Nou dan!.

Nee, ik heb geen plannen om Dire Straits weer bij elkaar te halen. Maar ik sluit
ook niet uit dat het een keer zal gebeuren. Dat is geen politiek, maar lering,
die iedereen in de business zou hebben kunnen trekken uit 'Hell Freezes Over'.
Het siert The Eagles dat ze hun comeback-album die titel hebben gegeven, maar ik
zou niet eens in de positie willen worden gebracht waarin Glenn Frey en Don
Henley zichzelf, door al die stellige opmerkingen in de jaren daarvoor, hadden
gemanoeuvreerd. Maar een ding staat vast: geldzorgen van anderen zullen geen
argument meer voor me zijn. Niet na de royalties van 'On The Night' en 'Live At
The BBC', waarvan een normaal mens en laten we niet vergeten dat normaler dan
Dire Straits, toen we begonnen tenminste, nauwelijks mogelijk was twee levens
zou kunnen leiden, maar ex-popsterren minstens een.

LOAD-DATE: September 19, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               24 of 64 DOCUMENTS

                                  De Telegraaf

                                August 26, 2000

DE IJSELIJKE EROTIEK VAN HET ZWEMMEN

LENGTH: 2023 words


SPREID-SLUIT.

Een beetje eng, maar wel opwindend.

Rare jongens, die Romeinen. Als zij hun soldaten niet hadden leren zwemmen,
werden wij nu niet op ons vierde tegenstribbelend en wel naar zwemles gebracht.
Dat is althans zo'n beetje de theorie van Thomas A.P. van Leeuwen en die kan het
weten, want hij heeft bijna alle zwembaden van Amerika bekeken en de
geschiedenis van het zwemmen bestudeerd. Volgens hem zijn we eigenlijk als de
dood voor water. Maar, en dat was u zich helemaal niet bewust, als we de sprong
eenmaal gewaagd hebben, beleven we er een erotisch soort genoegen aan.

Een zeeman zwemt niet. Die ziet de zee als zijn minnares en als hij overboord
slaat, wordt hij door zijn geliefde omhelsd.

Je hebt drie soorten mensen. De kikkers, die zich in het water in hun element
voelen, de pinguins, die liever op het land leven en alleen in het water gaan
als het nodig is, en de zwanen, die eigenlijk helemaal niet van water houden.

Pas geboren baby's voelen zich de eerste vier, vijf maanden van hun leven
uitstekend op hun gemak in het water. Een of ander gen dat herinnert aan een
oerverleden zou automatisch in werking worden gesteld. Later gaan veel sterkere
angst-impulsen overheersen, met als gevolg dat ze vergeten hoe ze moeten
zwemmen.

Tekst: Jolanda Janssen.


M.m.v. Kristalbad, Apeldoorn.

Iedere keer is het weer hetzelfde liedje. Heb ik me er eindelijk toe gebracht
naar het zwembad te gaan, sta ik op de rand, wil ik helemaal niet meer. Ik moet
mezelf echt overwinnen om ook daadwerkelijk van die rand af (op een duikplank
zul je me al helemaal niet zien) het water in te springen. Als ik er eenmaal in
lig, voel ik me als een vis in het water. Maar die sprong vind ik gewoon een
beetje eng.

Water is bloedlink. Ontzettend gevaarlijk. Zwemmen in helder water terwijl je de
bodem onder je niet meer ziet: doodeng. Zwemmen is een complexe ervaring, die
heen en weer schiet tussen vreugde en angst, overheersing en onderwerping. De
omhelzing door water is erotisch, maar tegelijkertijd wijzen de koele vingers op
de nabijheid van de dood, zegt Thomas A. P. van Leeuwen, professor in cultuur-
en architectuurgeschiedenis in Leiden. Hij schreef het boek The Springboard on
the Pond, (uitg. MIT Press, Cambridge, Massachusetts, ISBN 0-262-22059-8) een
uitgebreide geschiedenis over het zwembad en het zwemmen. Van Leeuwen: Een
zeeman zwemt niet. Die ziet de zee als zijn minnares en als hij overboord slaat,
wordt hij door zijn geliefde omhelsd. Het is de voltooiing van zijn roeping.

Water trekt aan en stoot af. Het is aan de ene kant een vernietigende kracht,
met regenstormen, overstromingen en de zondvloed als aartsvernietiger. Maar
water brengt ook leven. Samen bootjevaren is zo romantisch omdat het balanceert
tussen gevaar en veiligheid.

Het zwembad is het resultaat van het verlangen van de mens om een te worden met
het water, maar dan onder gecontroleerde omstandigheden en zonder gevaar, aldus
Van Leeuwen. Mensen gedragen zich in feite op drie manieren in het water. Er
zijn mensen die net als een kikker van water houden, zich er in hun element
voelen en zich alleen op het droge begeven als ze rust nodig hebben. Ze
gebruiken het zwembad om te zwemmen en buitelen vaak via de duikplank het water
in. Dan zijn er de 'pinguins', die wat meer reserves hebben, liever op het land
leven en zich alleen te water begeven als het nodig is of om een doel te
bereiken. Ze gaan het bad in om af te koelen, een spelletje te doen of de
conditie te verbeteren. En je hebt 'zwanen' die eigenlijk afkeer hebben van
water, maar zich moreel, sociaal of medisch verplicht voelen om toch te water te
gaan. Ze gebruiken het zwembad voor allesbehalve zwemmen: feestjes eromheen of
drijven op een matras de middenweg: niet in of uit het water, maar erop.

Van Leeuwen: Varen wijst op een extreme vorm van angst voor water. Lord Nelson,
een beroemde zeeheld, kon absoluut niet zwemmen. Hij was zo bang voor water dat
hij vroeg begraven te worden in de St. Pauls Cathedral, en niet in de
Westminster Abbey, waar hij gezien zijn status recht op had. Maar daar was
eerder een moeras geweest en dat vond hij geen prettige gedachte.

Het allerwonderlijkste is nog dat we niet kunnen zwemmen zonder les. De meeste
dieren, zelfs vlinders en motten, kunnen in het water vooruit komen. Maar de
mens zwemt niet van zichzelf. Apen, waar we van af zouden stammen, hebben echt
geen behoefte aan water. Logisch, want op de steppe van Afrika waar onze
voorouders leefden, was geen druppel water te bekennen.

Hoe is het mogelijk dat wij het dan toch leuk vinden om ons in het water te
begeven? Van Leeuwen: Ik vind de theorie van de Aquatic Ape het meest
interessant. Waar nu Ethiopie is, was vroeger een moerasachtig gebied waar een
apensoort leefde. Diverse wetenschappers gaan er van uit dat die aap zich
ontwikkelde tot de mens die heeft geleerd water te vrezen. Maar die oer-liefde
uit den beginne zou ook nog steeds in ons zitten. Als kinderen uit de baarmoeder
komen, voelen ze zich de eerste vier-vijf maanden van hun leven uitstekend op
hun gemak in het water. Ze hebben geen angst en kunnen goed zwemmen. Een of
ander gen dat herinnert aan dat oerverleden zou automatisch in werking worden
gesteld. Later gaan veel sterkere angst-impulsen overheersen, met als gevolg dat
hij vergeet hoe hij moet zwemmen. Een andere theorie is dat zwemmers op zoek
gaan naar de gevoelens van gewichts- en tijdloosheid uit de negen maanden die we
ronddobberden in de baarmoeder.

Zwemles lijkt wel een exercitie. Iedereen kent het beeld van de badmeester die
als een sergeant aan de kant keihard spreid-sluit staat te roepen. Het zit er
niet ver vandaan. We hebben het te danken aan de oude Romeinen. Voor die tijd
was iedereen een beetje aan het poedelen. Maar het leger had problemen als er
bij een felle strijd of op een terugtocht rivieren moesten worden overgestoken
bruggen waren er nog niet overal of vaak niet betrouwbaar: teveel soldaten
verdronken of werden op de oever in de pan gehakt door de vijand. Dus moest
iedere soldaat leren zwemmen, in een zwemschool in de rivier de Tiber. Ook de
paarden kregen les. Het moet een opwindend spektakel zijn geweest. Want rond 300
voor Christus werd verordonneerd dat de soldaten die de paarden leerden zwemmen,
dat niet naakt mochten doen, om burgers die in de buurt waren niet te shockeren.

Van Leeuwen: Met de val van het Romeinse Rijk ging ook de zwemkunst verloren. Er
werd wat in de vrije natuur gepoedeld, buiten het alziend oog van de puriteinse
clerus, maar verder zag niemand het nut van een bad of van zwemmen in. Pas rond
de tweede helft van de achttiende eeuw werd zwemmen herontdekt.

De Fransman Jean-Jacques Rousseau, de inspirator van de Verlichting, schreef in
zijn beroemde 'Emile, ou de l'education' (Emile, of over de opvoeding) dat Emile
net zo behendig moest zijn in het water als op het land. In het begin gaf men er
nog niet veel gehoor aan: men vond zwemmen veel minder prestigieus dan
paardrijden. Maar men begon wel het belang van water uit de vrije natuur voor de
hygiene en de gezondheid te zien. Rond 1760 verscheen in de Seine het eerste
drijvende badhuis, een speciaal geconstrueerde bark met hete en koude baden,
stoombaden en een barbier en pruikenmaker. Het was vooral zitten in zo'n bad.

Frankrijk bouwde ondertussen aan een superleger en de generaals keken eens goed
naar de oude Romeinen. Ze besloten dat ook de Franse soldaten (en hun paarden)
moesten kunnen zwemmen omdat zo de fysieke conditie van de mannen verbeterd werd
en het leger door geen enkel water gestopt zou kunnen worden. Dus verscheen in
1796 de eerste zwemschool, de Bains Deligny in de Seine in Parijs. Iedereen kon
er terecht. Het was ongelooflijk luxe. Er waren 340 kleedhokjes, een appartement
voor de koninklijke familie, een cafe, een restaurant, een instructielokaal om
droog les te geven, een eerste-hulppost met een bed, een kapper, een pedicure.
Het bad was gemaakt van een rechthoekige bark. Het midden was open, zodat men in
het niet altijd even frisse water van de Seine kon zwemmen het lijkenhuis dat
zijn afval in de rivier deponeerde was vlakbij. Voor de gewone man was het bad
te duur. De clientele bestond vooral uit hoge officieren en aristocraten. Veel
later kwamen ook filmsterren als Audrey Hepburn, Michelle Morgan en natuurlijk
zwemgodin Esther Williams er regelmatig. Het bad werd in 1993 verwoest door een
explosie.

Frankrijk won steeds op het slagveld en dat vonden Oostenrijk en Pruisen niet
leuk: ze gingen hun soldaten ook maar zwemles geven. Zo volgde de rest van
Europa. Nederland was er een beetje laat mee: pas in 1845 verscheen het eerste
zwembad, in het IJ in Amsterdam.

Van Leeuwen: Van zwemmen voor de lol was nog weinig sprake. Het was meer een
exercitieterrein in het water. Rechte banen, scherpe hoeken. Zelfs de schoolslag
is bedacht door het leger. De beenslag heeft men afgekeken van kikkers. Maar de
armslag is zo bedacht omdat de soldaat daarbij goed zijn hoofd en hoog op de rug
gebonden bepakking boven water kon houden. Er kwam een duikplank: om de duik te
oefenen van een schip in de oceaan om over boord geslagen mariniers te redden.

Bovendien werd turnen vanaf het begin van de negentiende eeuw populair om de
fitness van soldaten te verbeteren. De duikplank werd gebruikt als een soort
trampoline om de turn-oefeningen boven water uit te voeren.

Met de vooruitgang van de techniek van bouwen en waterzuivering kwamen ook de
'vaste' baden, die niet in natuurwater maar op het land lagen. En men begon er
belang aan te hechten dat iedereen leerde zwemmen. Zoals kunsthistoricus Bredius
schreef: Ieder kind dat verdrinkt is een aanklacht tegen zijn ouders of voogden,
die het niet zo hadden opgevoed dat het zich tegen de dood door verdrinking kon
verweren. Het resulteerde rond 1930 in de oprichting van de stichting
Sportfondsen.

Zwemmen werd immens populair door de film. Een zwembad is een mooie gelegenheid
om bijna naakte lichamen te laten zien en daar maakte de industrie goed gebruik
van.

Rond die tijd was de watervoorziening beter geregeld. Ging het gewone volk nog
naar het badhuis, de latrine en het washuis, de rijken hadden hun eigen
badkamers, hun eigen toilet en washok. En hun eigen zwembad.

Van Leeuwen doorkruiste in een oude Cadillac Amerika, het beloofde land, op zoek
naar prive-zwembaden. Vooral in het fitness-gekke Los Angeles haalde hij zijn
hart op. Hij kroop door heggen en over hekken, kreeg honden achter zich aan en
voelde zich Indiana Jones als hij weer eens een mooi bad ontdekte.

Het prive-bad was meer om te showen. Het was het teken van sociaal succes, van
paradijselijke luxe. Er werden feesten rond het bad georganiseerd. De meesten
eigenaren konden niet eens zwemmen, maar men huurde professionele zwemmers in
voor een demonstratie. Soms stond zelfs de band tot het middel in het water.
Producent Mack Sennett, (o.m. Keystone Kops) hield eenden in zijn zwembad.
Filmsterren werden bij voorkeur op het water van hun zwembad gefotografeerd. In
een kano, of in een bootje, liefst gekleed in tweed, aldus Van Leeuwen.

Men begon met behulp van de steeds betere techniek andere vormen voor de baden
te verzinnen. Door de Tarzan-films werd het jungle-bad enorm populair. Maar er
waren ook baden in de vorm van een bokshandschoen, een colaflesje, een vliegtuig
en tennisser Vitas Gerulaitis had er een in de vorm van een racket. De speeltjes
erin en erbij werden ook steeds geavanceerder.

Van Leeuwen: Mensen willen niet graag te water. Dat is koud en heeft enge
bijgedachten. Dus ze gaan er niet een-twee-drie in. Vanaf het begin werden
glijbanen gebruikt om ze te helpen en die werden steeds hoger en formidabeler.

De nadruk kwam te liggen op duiken, glijden en springen. De prive-baden waren de
voorlopers van de moderne aquaparken, de pretparken vol met waterplezier, waar
waden de enige manier is om vooruit te komen.

De kunst van het zwemmen is niet langer bedoeld om verdrinking te voorkomen of
aan een vijand te ontsnappen. Maar, net als met zoveel dingen in onze cultuur,
alleen maar om pret te maken.

LOAD-DATE: August 29, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               25 of 64 DOCUMENTS

                                  De Telegraaf

                                August 25, 2000

BURGERJURY GAAT RECHTERS KEUREN UNIEK PROJECT RECHTBANK AMSTERDAM

LENGTH: 391 words


De Amsterdamse rechtbank heeft een jury van gewone burgers in het leven geroepen
die moet beoordelen of de rechters in de stad hun werk naar behoren doen.

De mening van de 'man op straat' wordt de rechtbank zeer serieus genomen. Met de
zestien juryleden wordt op gezette tijden van gedachten gewisseld over het
optreden van het parket en de straffen die zijn uitgedeeld.

Inmiddels zijn de geselecteerde mensen in de hoofdstad eenmaal bij elkaar
geweest om te praten over het beleid van het grootste parket van ons land. Daar
was onder anderen ook hoofdofficier van justitie mr. J. Vrakking bij aanwezig.

Dat het parket gebruik maakt van een burger-adviesorgaan is uniek voor ons land.
Maar de andere parketten zijn zeer geinteresseerd en vinden het een fantastisch
initiatief, zegt woordvoerder R. Meulenbroek van het openbaar ministerie in de
hoofdstad.Klankbord.

Met deze klankbordgroep hopen wij signalen uit de maatschappij te ontvangen over
hoe daar gedacht wordt over ons beleid en handelwijze, aldus Meulenbroek. Het
idee is voor Nederland nieuw, maar in de Verenigde Staten wordt bijvoorbeeld al
jarenlang met succes met dergelijke groepen gewerkt.

De zestien deelnemers van de groep zijn geselecteerd uit vijftig kandidaten.
Uiteindelijk zijn er negen mannen en zeven vrouwen in de leeftijd van 24 tot 65
jaar in de groep opgenomen. Vier deelnemers zijn woonachtig in de Gooi en
Vechtstreek, de rest is afkomstig uit Amsterdam. De groep heeft verder qua werk
en studie een zeer diverse samenstelling, aldus de woordvoerder, waardoor
inbreng vanuit verschillende gezichtspunten gerealiseerd kan worden.

Volgende maand komt de 'jury' voor de tweede maal bijeen en dan zal onder meer
gesproken worden over het project Justitie in de Buurt (JIB). We beginnen alle
bijeenkomsten met de zogenaamde 'berichten uit de samenleving', waarin de
deelnemers terug kunnen blikken op de voorgaande periode. Daarbij kan gesproken
worden over straffen die zijn uitgedeeld en hoe men 'op straat' daarover denkt,
aldus Meulenbroek.

De bevindingen van de klankbordgroep zullen zeer serieus worden genomen door het
Amsterdamse parket. We willen onze kwaliteit verbeteren en leggen daarbij niet
voor niets ons oor te luister bij de burger. Met de uitkomsten van de
samenkomsten zullen we als parket vervolgens ons voordeel doen.

LOAD-DATE: August 26, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               26 of 64 DOCUMENTS

                                  De Telegraaf

                                August 22, 2000

ERIK DEKKER ONGENAAKBAAR IN PROLOOG RONDE VAN NEDERLAND; JARIGE JOB VIERT FEEST

LENGTH: 760 words

DATELINE: DEN BOSCH


Erik Dekker ongenaakbaar inproloog Ronde van NederlandJARIGE JOB VIERT FEEST.

Op het affiche van de jubileumeditie van de Ronde van Nederland prijkt Erik
Dekker in vol ornaat. Als grote vedette en topfavoriet voor de prestigieuze
zesdaagse het polderlandschap. De verantwoordelijkheid van zijn nieuwe status
merkte de Rabo-kopman al bij het warm rijden op het proloogparcours door de
sfeerrijke Bossche binnenstad. Het publiek deed net alsof ik alleen nog effe
moest winnen. Alsof de trui al voor mij klaar lag, maar zo makkelijk was het
echt niet.

Slechts 3,9 kilometer verder dan de start aan de voet van de Sint
Jans-kathedraal bleek de verwachting van Jan met de Pet gegrond en lag de
Oranje-leiderstrui van Hubo op de Nederlandse Tour-held te wachten. Met een
gemiddelde snelheid van 52,338 kilometer per uur raffelde hij de
openingsouverture af en bleef de concurrentie ruim voor. Op een mooier
verjaardagscadeau had Dekker zichzelf niet kunnen trakteren. Boven op het podium
werd hij op zijn dertigste geboortedag toegezongen, nadat hij eerder op de dag
al van zijn kinderen een tekening met een grote zon had gekregen. Ik had hier
liever op mijn 22e als jong broekie de proloog gewonnen, maar de laatste weken
voel ik me misschien wel jonger dan ooit, glimlachte hij.

Ondanks het succes wilde Dekker zich geen proloogspecialist noemen. Maar in zo'n
extreem korte tijdrit gaat het altijd wel goed. Het lijkt alsof de andere
tijdrijders juist grote problemen met die afstand hebben. In het parcours waren
nauwelijks bochten. Ik ben in een volle sprint van start gegaan en heb toen
gekeken hoe lang ik dat hoge tempo volhield. Gelukkig was dat tot op de streep.

Alle ogen zijn daarmee op de Rabobank gericht. Zij moeten de komende vlakke
etappes naar Utrecht, Hoorn en Leeuwarden controleren en het Oranje verdedigen.
Als ik nu hier als vierde was geeindigd, was dat niet anders geweest. In deze
wedstrijd kijkt iedereen naar de Rabobank. Maar met die druk kan ik wel omgaan.
Nog steeds merk ik dat ik een gezonde spanning heb. Maar natuurlijk speelt er op
dit moment veel door mijn hoofd. Voor de start van de proloog heb ik een paar
uur op bed gelegen. Toen hoorde ik wel mijn hart bonken. Pure spanning, een
soort adrenaline die door het lichaam gaat.

Voor de komende dagen verwacht Dekker dat met name de andere tijdrijders zijn
grootste tegenstanders in de strijd om de eindzege zijn. Ik ben geducht voor
Tyler Hamilton, Servais Knaven en onder meer de Hongaar Laszio Bodrogi.
Donderdagavond in de tijdrit zal veel duidelijk worden. Dan is het showtime. Ik
hoop dat er de komende dagen weinig poespas zal zijn. Drie massasprints dan ben
ik wel tevreden.

De Hongaarse kampioen Bodrogi was de grootste verrassing in het sfeerrijke Den
Bosch, dat op deze zomerse dag veel weg had van Oeteldonk. Voor de start vroeg
nog menigeen zich af in welke discipline die onbekende 23-jarige kampioen was.
Alleen bleek het groen-wit-rood ditmaal op zijn kop te staan, wat de driekleur
van Hongarije is. Met vier tijdritzeges is het Mapei-talent desondanks geen
anonieme broodrijder. Tijdrijden is mijn discipline en ik wacht ook af tot
donderdagavond. Of het nu 3,9 of 19,7 kilometer is: op alle afstanden tegen de
klok kan ik goed uit de voeten, riep Bodrogi.

En ook op Servais Knaven, derde op vier seconden, kan in Leeuwarden gerekend
worden dat hij tegen de chronometers de basis legt voor een goed klassement.
Zonder al die transferperikelingen had ik hier misschien iets harder gereden en
ook op het podium gestaan, keek hij terug.

Maar alle lof was voor de jarige job. Bij het verlaten van het ereschavot keek
Dekker nog eventjes naar het levensgrote affiche. Wel gewaagd hoor, zei hij met
een bedenkelijke blik. Normaal staat er altijd de winnaar van de voorgaande
editie op. Daarom verschoot ik er wel enigszins van. Zolang ik er volgend jaar
weer opsta, is er echter niets aan de hand.

Proloog, Den Bosch: 1. Dekker (Ned) 3,9 km in 4.28 (52,388 km/u), 2. Bodrogi
(Hon) 0.03, 3. Knaven (Ned) 0.04, 4. Hunter (ZAf), 5. Sandstod (Den) 0.05, 6.
Van Petegem (Bel), 7. Hamilton (VSt), 8. Van Bon (Ned) 0.06, 9. Hincapie (VSt),
10. Wauters (Bel) 0.08, 14. Van Heeswijk 0.10, 17. Den Bakker 0.11, 18. Voskamp,
19. Jonker, 33. Vierhouten 0.15, 37. Blijlevens 0.16, 41. Hoffman, 45. Van
Velzen 0.17, 46. Moerenhout, 49. De Jongh 0.18, 50. Ypenburg, 53. Van Schalen
0.19, 57. Kemna 0.19, 61. Jeurissen 0.20, 71. Boogerd 0.24, 86. Van Dijk 0.27,
91. Lucassen 0.29, 99. Van Steen 0.33, 101. Van de Meulenhof 0.34, 107. Meijs
0.38.

LOAD-DATE: August 24, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               27 of 64 DOCUMENTS

                                  De Telegraaf

                                 August 4, 2000

PERSIDENTEN GAAN, SADDAM BLIJFT

LENGTH: 807 words

DATELINE: AVIV


Tien jaar nadat Saddam Hoessein zijn troepen naar het buurland Koeweit stuurde
die er vervolgens weer op smadelijke wijze werden verjaagd is het Iraakse volk
nog steeds de grote verliezer.

Ze kregen niet alleen het geweld van een Amerika aangevoerde internationale
troepenmacht over zich heen, maar zuchten tot op de dag van vandaag onder
internationale sancties. Die worden pas opgeheven als Irak zijn wapens voor
massavernietiging ontmantelt.Teleurgesteld.

De Irakezen die hadden gehoopt dat de Golfoorlog het einde zou betekenen van het
bewind van dictator Hoessein werden teleurgesteld. Saddam zit nog vast in het
zadel. Hij overleefde het presidentschap van George Bush, die het sein tot de
Golfoorlog gaf, en heeft er nu ook bijna acht jaar Bill Clinton opzitten.

De wereld weet niet zo goed wat men met Irak aanmoet. Plichtsgetrouw
patrouilleren Amerikaanse en Britse gevechtsvliegtuigen boven het land om te
zien of de Irakezen zich wel aan het voor hen geldende vliegverbod houden. Zo af
en toe wordt er op de Britten en Amerikanen geschoten, maar altijd mis.

Volgens woordvoerder Ken Bacon van het Amerikaanse ministerie van Defensie is er
ook geen reden om zich grote zorgen te maken over Saddam. Het resultaat van de
op de inval in Koeweit volgende Golfoorlog is volgens de zegsman dat Koeweit een
vrij land is en dat Saddam voldoende gekortwiekt is. Hij is een paria geworden
en is niet langer meer in staat om zijn buren te bedreigen.

Het zijn geruststellende woorden die niet door iedereen met instemming worden
begroet. Richard Butler, de voormalige leider van een wapeninspectieteam van de
VN in Irak, is doodsbenauwd voor Saddam. Volgens hem is de wereld er niet in
geslaagd het wapenarsenaal van Irak aan banden te leggen.

De inspectieteams van de VN konden voor het laatst in 1998 hun werk in Irak
doen. Daarna heeft Saddam dat niet meer toegestaan. Butler meent dat Irak binnen
een jaar een atoombom kan hebben. Dat was voor het uitbreken van de Golfoorlog
zes maanden. De kennis is nog steeds aanwezig, het enige dat nog ontbreekt is
verrijkt uranium. Dat is sinds het uiteenvallen van de Sovjet-Unie op de zwarte
markt verkrijgbaar.

In zijn boek De grootste dreiging: Irak en de wapens van massadestructie toont
de Australier zich nog bezorgder over de biologische wapens die Saddam
ontwikkelt. De fabrieken daarvoor die werden vernield tijdens operatie Desert
Fox, zijn allemaal weer herbouwd. Saddam heeft die wapens in het verleden
ingezet, zelfs tegen zijn eigen bevolking, het zou naief zijn om te geloven dat
hij dat niet weer zal doen, aldus Butler.

De retoriek die uit Bagdad komt, stelt ook niet gerust. Als herinnering aan de
inval in Koeweit op 2 augustus 1990 schreef de Iraakse pers dat het hier om een
defensieve actie handelde. De inval was nodig om Irak tegen de Amerikaanse en
Israelische agressie te beschermen. Saddam belooft zijn bevolking nog steeds dat
de 'Iraakse provincie' Koeweit weer spoedig in de moederschoot zal terugkeren.
Verder zweert hij wraak tegen de Arabische landen die zich in de Golfoorlog
tegen hem keerden en zijn Amerika en Israel nog steeds de aartsvijanden.

Op de gewone burger maken de toespraken van Saddam al lang geen indruk meer. De
Irakezen hebben het te druk met overleven. Aan de rand van Bagdad zijn enorme
sloppenwijken ontstaan.

De medische voorzieningen zijn er minimaal. Volgens UNICEF zijn er sinds de
start van de internationale sancties in 1990 500.000 kinderen in Irak gestorven.
Een op de tien kinderen op het platteland wordt door een tekort aan voedsel niet
ouder dan 5 jaar.

Vanwege de treurige omstandigheden roepen hulporganisaties als bijvoorbeeld Save
the Children op om de internationale boycot tegen Irak op te heffen. Het regime
roept ook om het hardst dat de kinderen vanwege de sancties sterven.Olie.

Dat is echter maar de vraag. De Verenigde Naties staan Irak toe olie te verkopen
binnen het zogenaamde 'olie voor voedsel programma'. De hoeveelheid die Bagdad
mag verkopen, is in de loop der jaren groter geworden. Het door de VN
gecoordineerde plan lijkt echter niet in staat de armoede te bestrijden.

Critici van het 'olie voor voedsel'-idee zeggen echter dat het regime het
programma misbruikt. Hoe meer geld er naar Irak stroomt, hoe makkelijker er
naast de partijen melkpoeder en meel ook ladingen wapens of ingredienten voor de
biologische oorlogsvoering kunnen worden binnengesmokkeld.

Zij wijzen erop dat er wel uitstekend functionerende prive-ziekenhuizen zijn
voor de kring van rijken rond Saddam. In alle stilte lijdt en mort het merendeel
van de bevolking. Van een massale opstand is echter geen sprake. Bush en Clinton
hebben Saddam er niet onder gekregen. Waarom zal het hun dan wel lukken? Een
Iraakse vrouw tracht in een ziekenhuis in Bagdad vergeefs medicijnen te kopen.

LOAD-DATE: August 5, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               28 of 64 DOCUMENTS

                                  De Telegraaf

                                 July 26, 2000

POLITIEK COLUMN LUNSHOF: MINISTER VERDIENT MINDER DAN STAF

LENGTH: 836 words


Minister verdientminder dan staf.

Het hoofd van de Algemene Bestuursdienst, mevrouw Benita Plesch, heeft overigens
met een verkeerd argument de aandacht gericht op een politiek pijnlijk
onderwerp: de hoogte van ministerssalarissen.

Politici zijn altijd benauwd daar publiekelijk over te spreken. Ze zijn bang dat
ze bij de kiezers te boek komen te staan als zakkenvullers die over de rug van
de belastingbetalers uit de schatkist graaien.

Die kritiek kwam onlangs weer naar voren toen de discussie uitbrak over het
declaratiegedrag van ministers waarmee uiteindelijk weinig mis was, en over de
kosten van hun door het rijk vergoede auto die duurder bleek uit te vallen dan
was afgesproken.

Mevrouw Plesch vindt dat ministers nu meer geld moeten krijgen omdat de
bevolking hen hoog acht. Dat kan natuurlijk geen reden zijn. Er bestaat in het
algemeen ook veel ontzag voor bijvoorbeeld (hoog)leraren, rechters, dominees en
sommige medische beroepen die een hoog aanzien genieten en niet veel verdienen.

Soms wordt aangevoerd dat ministers meer moeten verdienen opdat dit werk
aantrekkelijker voor mensen uit het bedrijfsleven wordt. Ook dat is geen reden.
Wie in de politiek gaat en uit is op een ministerschap, doet dat niet om het
geld.Aanzien.

Bij de keuze voor een politiek ambt spelen andere overwegingen een
doorslaggevende rol zoals macht te willen hebben, invloed te willen uitoefenen,
het eigen inzicht en de partijpolitieke overtuiging aan de man te willen brengen
en in de aandacht van de media te willen staan. Kortom, om aanzien. Geld speelt
nauwelijks een rol. Sommige ministers kunnen buiten de politiek meer dan binnen
de politiek verdienen.

Hoewel veel politici het aardig vinden om te verkeren in de kring van de
topverdieners in Nederland sommigen zijn daar zelfs niet weg te slaan is het ook
verkeerd hen evenveel te laten verdienen. Het salaris van politici wordt uit
verplichte belastingen opgebracht. Bovendien moet ervoor worden gewaakt dat de
afstand tussen de inkomens van ministers en die van het gewone volk niet te gek
ver uiteenloopt. Dat geeft scheve ogen.

Een hoger salaris maakt de politiek ook niet aantrekkelijker voor mensen uit het
bedrijfsleven. De meesten van hen vinden het publieke leven van bewindslieden,
die zich bovendien naar het parlement moeten schikken, maar niets. Ze zijn ook
een hierarchische structuur gewend die de politiek gelukkig juist niet kent.

Het argument om ministers wel meer te laten verdienen dan de fl220.000 die zij
nu krijgen, is dat zij omringd zijn door topambtenaren die meer dan zij
verdienen. Zo krijgen alle secretarissen-generaal, de hoogste ambtenaren op een
departement, een toeslag boven hun normale inkomen waardoor zij boven een
minister uitstijgen.Behouden.

Ook menig directeur-generaal krijgt meer dan zijn politieke baas en in ieder
geval meer dan een staatssecretaris. De reden voor die toeslagen is hen te
behouden voor de publieke zaak en te voorkomen dat zij overlopen naar het
bedrijfsleven, waar ze veel meer kunnen verdienen en betere secundaire
arbeidsvoorwaarden in de wacht kunnen slepen. Naar verluidt loopt er al een
directeur-generaal in Den Haag rond die goed is voor een half miljoen.

Dit dwingt de politiek weer te kijken naar de salarissen van ministers en
daarmee naar die van andere politieke ambtsdragers zoals Kamerleden,
burgemeesters, commissarissen van de Koningin, wethouders en gedeputeerden.

Het is verstandig als zo'n onderzoek voor de komende verkiezingen wordt afgerond
en als er dan besluiten vallen die gelden voor de daarna gekozen en benoemde
politici. Dat voorkomt beschuldigingen dat zittende politici hun eigen zakken
aan het vullen zijn.

Het is ook verstandig als het probleem van de salarissen van politici permanent
in handen van een hoogstaand college van wijze deskundigen wordt gelegd. Dat is
in andere landen ook heel gebruikelijk en voorkomt politieke strijd
daarover.Instemming.

De vakbeweging was er als de kippen bij om een salarisverhoging voor ministers
af te wijzen. Maar een mogelijke verhoging is wel het gevolg van hun eigen
instemming met een aparte salarisronde voor de hoogste Haagse ambtenaren. Als
die meer krijgen, kan dat ministers moeilijk worden onthouden.

De vakbeweging doet er beter aan om in plaats van te klagen over deze
ontwikkelingen, in de bres te springen voor salarissen van personeel waar
werkelijk schaarste is, bijvoorbeeld in de medische sector en bij onderwijzend
personeel en dan vooral voor hun secundaire arbeidsvoorwaarden.

Overigens blijkt dat het bij de overheid nog steeds uiterst beroerd is gesteld
met vrouwen in topfuncties, ook al steeg het percentage. Maar wel van 9 naar 12
procent, terwijl het al jaren beleid is het aantal vrouwen ook in topfuncties te
verhogen.

Alle hoop is nu gericht op de doorstroming van de de laag direct onder de
huidige top. Daarvan is 58% vrouw, voor wie door de te verwachten snelle
doorstroming weldra wel plaats aan de top is. Dat wordt tijd ook!

LOAD-DATE: July 27, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               29 of 64 DOCUMENTS

                                  De Telegraaf

                                 July 20, 2000

ANTI-ROOK-MAGIR VERJAART

LENGTH: 790 words


Anti-rook-magier verjaart.

Plotseling kreeg ik een telefoontje van Robert Jasper Grootveld om zijn 68ste
verjaardag te komen vieren. En dat laat ik mij niet ontgaan. Robert haalde in
1962 al de pers als anti-rook-magier. Hij liep 'Uche, uche' te roepen rond het
beeld van het Amsterdamse Lieverdje en de politie wist niet beter te reageren
dan erop los te slaan.

Robert werd de huisfilosoof van Provo, richtte de 'Klaasbank' op en de
inlichtingendienst 'Oog en Oor'. Allemaal ludieke acties met een knipoog. Een
knipoog, die al lang de politie is begrepen. Daar heeft de jarige nu een goede
relatie mee.

Zijn grote vijand is de deelraad. Een bureaucratisch apparaat, bedoeld om het
bestuur dichter bij de burger te brengen. In feite willen ze echter niets anders
dan de baas spelen om de bewoners van de buurt zo veel mogelijk te pesten.

In 1995 schreef ik al een groot artikel over deze oorspronkelijke denker, die
door zijn gebrekkige opleiding niet het respect krijgt dat hij verdient. Robert
heeft zich alle geheimen van het piepschuim meester gemaakt. Hij maakte er
vlotten van en is nog met een van die vlotten de rivieren afgezakt met studenten
van de politie-academie. Dit om 'teamvorming' te kweken.

Later ontdekte hij de drijvende tuinen. Zijn levensgezellin Thea Keizer: Het
bleek dat er van alles groeide op die vlotten. Kijk naar dat eiland: 90% is
gewoon aan komen waaien en spontaan gaan groeien. Er staat zelfs een pruimenboom
op. Ze licht een tak op en inderdaad de eerste pruimpjes beginnen zich te
ontwikkelen.Vlotten.

De deelraad Zeeburg is een project 'Drijvende tuinen' gestart. Het zijn twee
vlotten van 8 bij 24 meter, die voor het openbaar groen in het Oostelijk
Havengebied van Amsterdam moeten zorgen. Maar de ambtenaren namen hem bijna
alles uit handen. Er moesten rapporten komen van duurbetaalde adviesbureaus en
zij bepaalden wat er ging groeien en hoe het eruit moest zien.

Robert werd kwaad. Hij had al jarenlang ervaring met de onzinkbare vlotten.
Piepschuim bestaat voor 98% uit lucht en slechts voor 2 % uit polystyreen. Het
bestaat uit tienduizenden kleine pareltjes en is daardoor onzinkbaar. Piepschuim
is niets anders dan verpakte lucht. Van ijzer word je niet wijzer, zei Robert en
'wie drijft die blijft'.

Wethouder Duco Stadig, die wel oog had voor het werk van Robert, nodigde hem uit
samen met hem de opening van de eerste twee tuinen te verrichten.

Maar Robert zag daar niets in, want hij wilde niets met de
deelraadambtenaartjes, die hem dwars zaten, te maken hebben. Ik wil als Zwarte
Piet komen en Thea als Sinterklaas, zo luidde zijn voorwaarde. Dat ging niet
door.

De ambtenaren zijn bang voor creativiteit, zegt Thea. Men is nu ook bezig hem
zijn werkruimte aan de Zeeburgerdijk af te nemen. Hier worden met 20 medewerkers
de vlotten in elkaar gezet. Door de hal klinkt het mooie lied: Heb medelij Jet,
heb medelij Jet. Is er voor mij dan geen plaats in je opklapbed... Jasper
Grootveld maakt er danspasjes bij.

Provo-fotograaf Cor Jaring komt langs en roept: Robert waarom heb je je gebit
niet in? Jacob van der Kind, beter bekend als 'Het dichtertje' geeft mij een
prachtig werkje. Speciaal gemaakt voor het Stan Huygens Journaal. Uit ijdelheid
ben ik geneigd het helemaal af te drukken, doch ik beperk mij tot vier regels:.

Maar ze kennen ook de gewone man.

Als-ie maar iets moois vertelt.

Als-ie iets bijzonders kan.

Zoals Robert Jasper Grootveld.

In het atelier werken 20 man namens de Stichting Maatwerk. Het zijn 20 moeilijke
zo niet onmogelijk plaatsbare mensen. Wij vinden ze helemaal niet moeilijk,
hoor. Maar zo worden ze gezien bij de arbeidsbureaus, zegt Thea. Het is een
werkervaringsproject.

Robert viert zijn verjaardag met een vegetarische barbecue en rode wijn uit
Zuid-Afrika afkomstig van de eerste wijngaard, die volledig in zwarte handen is.
Robert wil geen geschenken, want ik ben al rijk. De wijn wordt geserveerd in
bekertjes van piepschuim.Budget.

Bij het vorige project van de plantentuinen is men ruim onder het budget
gebleven. Wethouder Stadig schrijft dat dit bedrag besteed kan worden aan het
derde vlot.

Dat wordt gemaakt voor Sail Amsterdam, maar de deelraad houdt het geld vast. We
zouden het pas in september kunnen krijgen. Dan is Sail al achter de rug en het
project dus mislukt, verzucht Thea.

Om er onmiddellijk aan toe te voegen: We zeuren niet hoor. We blijven
anarchisten of niet soms...

We zijn een komisch paar dus eigenlijk... besluit Robert Jasper Grootveld.

De jarige Robert Jasper Grootveld op de grasmat van het drijvende eiland,
bedoeld voor Sail Amsterdam met op de achtergrond het vlot van piepschuim,
waarmee op de rivieren en het IJsselmeer werd gevaren.

LOAD-DATE: July 21, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               30 of 64 DOCUMENTS

                                  De Telegraaf

                                 July 20, 2000

BOMDREIGINGEN BIJ FEEST QUEEN-MUM

LENGTH: 312 words

DATELINE: LONDEN


Bomdreigingen bij feest 'Queen-Mum'.

Het centrum van Londen is gisteren op het volksfeest ter gelegenheid van de
verjaardag van de bijna honderdjarige Britse koningin-moeder veranderd in een
enorme chaos. De politie bracht twee verdachte pakketjes tot ontploffing en was
op zoek naar een derde bij het zeer drukke Victoria station. Metrostations
werden gesloten en straten werden afgezet.

Ondanks de bomdreigingen stond de weer geheel in het roze geklede
koningin-moeder erop dat de feestelijkheden doorgang zouden vinden. De door de
dissidente tak van de IRA gelegde bommen mochten het feest, een evenement met
dans, zang en optochten van militairen, artiesten en 'gewone' burgers, niet
bederven.

Strenge veiligheidsmaatregelen zorgden ervoor dat het militaire defile en de
publieke huldiging met tienduizenden kijkers, zoals gepland precies op tijd van
start konden gaan. De 'Queen-Mum', die op 4 augustus 100 wordt, genoot zichtbaar
en sprak op het einde een kort dankwoord uit. Ik heb genoten van deze prachtige
dag. Vooral de muziek was mooi. Ik hoop dat u het net zo leuk hebt gevonden als
ik, sprak zij.

Aanvankelijk leek de feestdag er een van bomaanslagen te worden. In
codeberichten werd de politie in Dublin gewaarschuwd voor een bomaanslag in het
metrostation Ealing Broadway in West-Londen. Onderzoek wees uit dat het
inderdaad om een bom ging. Later volgden bommeldingen voor het regeringscentrum
Whitehall, en voor het Victoria Station. De Britse minister voor Noord-Ierland,
Peter Mandelson, zei in het lagerhuis dat dissidente IRA-leden verantwoordelijk
waren.

Diverse metrostations werden lange tijd gesloten. Enkele metrolijnen vielen
helemaal uit. Dat leidde tot enorme vertragingen en een volstrekte
verkeerschaos, omdat de politie behalve de omgeving van de Mall ook de
omliggende straten van Whitehall en Victoria afsloot.

LOAD-DATE: July 21, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               31 of 64 DOCUMENTS

                                  De Telegraaf

                                  July 1, 2000

HET GROTE VERDRIET VAN DE KLEINE MAN IN BELGI

LENGTH: 2010 words


GEDUMPT.

Het Grote Verdriet van de kleine man in Belgie: de geldkraan voor de sporten van
'het plebs' is helemaal dichtgedraaid.

GEEN FRANKSKE MEER VOOR KRULBOLLEN OF VOGELPIKKEN.

Het voetbal waar wij in deze tijd met z'n allen van genieten, is geen
miljoenenbusiness meer, maar zelfs een miljardenbusiness. Hoe wrang voor de
beoefenaren van schieten naar de staande wip, gaaiwerpen, vogelpikken of
krulbollen, die net van de Belgische bobo's te horen hebben gekregen dat er voor
hen geen frankske meer inzit. En bij ons zijn alle sporten langs de 'Kromme van
Sturkenboom' gelegd, wat voor bijvoorbeeld gymnastiek, zwemmen en hockey
onplezierig uitpakte.

Wij zijn maar het gewone volk, he. Wij kunnen niet zo hard lobbyen als de
anderen. Schieten naar de liggende wip en kegelen en hengelen, dat zijn sporten
voor het plebs; ik moet eigenlijk zeggen: bezigheden voor het plebs.

Kijk, ik kan me voorstellen dat iemand die na zijn werk even zijn hengeltje
pakt, niet als sportvisser wordt gezien. Maar er zijn ook wedstrijdvissers, die
dagen van tevoren de zaak voorbereiden en urenlang heel geconcentreerd van alles
proberen om die vis aan het aas te krijgen.


In het geweld van Euro 2000, Tour en Grand Slam-tennis viel het kleine
sportverdriet van Belgie volledig in het niet en daardoor weten slechts weinigen
dat schieten naar de staande wip in Vlaanderen sinds kort niet langer
gesubsidieerd wordt. Schieten naar de liggende wip trouwens evenmin. Net als
petanque (wij kennen het als jeu de boules), snooker, kegelen en vogelpikken om
een paar van de getroffen sporten te noemen. Ze staan niet langer op de
'sporttakkenlijst' die op grond van een vorig jaar van kracht geworden decreet
omtrent subsidiering van de sport in Vlaanderen werd opgesteld.

Het toeval (?) wil dat ook in ons land momenteel een drastische wijziging van
het subsidiebeleid voor de sportsector wordt doorgevoerd, zij het dat de met
mathematische precisie opgestelde 'Kromme van Sturkenboom' niet al te veel
raakvlakken met het Vlaamse beleid vertoont. Klootschieters en touwtrekkers
vallen in de nieuwe formule nog wel onder de noemer topsport, maar ze zijn
'gedegradeerd' naar de tweede categorie.

Het parlement van Vlaanderen is een stapje verder gegaan. In het
uitvoeringsbesluit bij het decreet zijn 63 sporttakken gedefinieerd die voor
subsidie door de overheid in aanmerking komen. Op die lijst komt een aantal,
laat ons zeggen, volkssporten niet meer voor, zegt Koen Jongbloed, voorlichter
van het ministerie van Sport in Vlaanderen. Dat zijn volkssporten zoals de
hierboven genoemde, maar bijvoorbeeld ook hengelen. En, zo weet de voorlichter,
ook een aantal nog minder bekende, zoals gaaiwerpen, koordtrekken en krulbollen.

Krulbollen...? Wat mag dat in vredesnaam zijn?

Ik weet het zelf niet. Er is een lange lijst waar ook ik nooit van gehoord heb.
Dat zijn dingen die half tot de sfeer van de volksgebruiken behoren en die wat
mij betreft geen onplezante bezigheid hoeven te zijn. Ik doe daar geen enkele
uitspraak over.

Des te meer hebben vertegenwoordigers van de getroffen Vlaamse federaties over
het nieuwe beleid te zeggen. Zij zijn furieus, voelen zich als sportbeoefenaren
miskend en als vertegenwoordigers van de bescheiden sociale klasse in de hoek
gezet. Marc Coussement van de Vlaamse Hengelbond neemt geen blad voor de mond.
Wij zijn maar het gewone volk, he, schampert hij in Het Laatste Nieuws. Wij
kunnen niet zo hard lobbyen als de anderen. Schieten naar de liggende wip en
kegelen en hengelen, dat zijn sporten voor het plebs; ik moet eigenlijk zeggen:
bezigheden voor het plebs. Men heeft zich waarschijnlijk gebaseerd op het
stereotiep van de gepensioneerde met zijn klak en zijn sigaar, die op de oever
een pintje zit te drinken. Maar er zijn ook competities zoals vliegvissen en
boothengelen op zee, waar heel wat kracht en kunde aan te pas komen. Er zijn
duizenden mensen die in het weekend gaan fietsen en onderweg een paar trappisten
drinken. Is dat een reden om de wielersport maar af te schaffen?.

Ed Stoop, voorlichter van de Nederlandse Vereniging van Sportvissersfederaties
(NVVS) kan goed meevoelen met zijn Belgische collega. In principe krijgen wij al
jaren geen subsidie meer, zegt hij droogjes. De NVVS vertegenwoordigt negentien
landelijke hengelsportfederaties, die op hun beurt ruim 900 verenigingen met in
totaal zo'n 360.000 leden overkoepelen. De Hollandse hengelaars moeten
financieel grotendeels hun eigen boontjes doppen. Lokaal is er nog wel eens een
bedrag voor het aanleggen van een gehandicaptensteiger of zo, maar waar de NVVS
vroeger voor van alles en nog wat subsidie kreeg, is die kraan al een aantal
jaren geleden dichtgedraaid. Wat nu in Belgie gebeurt, hebben wij hier al
grotendeels achter de rug. Bijna van de ene op de andere dag werden de subsidies
stopgezet, waardoor we best wel in moeilijk vaarwater terechtkwamen. Inmiddels
is dat gelukkig opgelost.

Ook Stoop is het niet eens met de stelling dat hengelen geen sport is. Kijk, ik
kan me voorstellen dat iemand die na zijn werk even zijn hengeltje pakt en een
uurtje op een klapstoeltje gaat zitten, niet als een sportvisser wordt gezien.
In de hengelsport noemen wij zo iemand een recreant. Maar je hebt ook mensen die
een balletje trappen en echte voetballers. Zo zijn er wedstrijdvissers, die al
dagen van tevoren de hele zaak voorbereiden, niets aan het toeval overlaten en
urenlang heel geconcentreerd van alles proberen om die vis aan het aas te
krijgen. Daarbij wordt een inzet gerealiseerd die met elke andere topsport kan
wedijveren. Dat zijn topvissers, mensen die met materiaal ter waarde van 30 a
35.000 gulden onder de arm naar de waterkant gaan.

De Vlaamse sportsanering wordt gefaseerd uitgevoerd. De niet langer voor
sportsubsidie in aanmerking komende federaties krijgen tot 2004 elk jaar 20
procent minder dan het bedrag waar ze tot voor kort op mochten rekenen. Die tijd
is nodig om alternatieven uit te werken, waardoor uit andere potjes toch nog
geld naar de ex-sporten toe kan vloeien. Zo zal de soep wellicht wat minder heet
gegeten worden dan ze nu wordt opgediend.

Ook in ons land geldt een afbouwregeling. Een van de bonden die daar met frisse
tegenzin onder valt, is de Koninklijke Nederlandse Kaatsbond (KNKB). Tot dit
jaar ontving de bond jaarlijks 78.000 gulden van NOC*NSF, de vereniging van
sportbonden en aanverwante organisaties die de voor de sport bestemde gelden van
de Stichting Nationale Sporttotalisator (lotto en toto) verdeelt.

Voor ons gaat het op termijn om een korting van 50.000 gulden, rekent Theo van
der Meulen op het bondsbureau in Franeker voor. In tegenstelling tot in
Vlaanderen wordt hier vooral gekeken naar nationale en internationale
prestaties. Dan is een sport als kaatsen natuurlijk altijd kansloos. Wij zijn
het niet eens met het nieuwe beleid, want kaatsen is een volwaardige sport. Zo
worden we ook wel bekeken hoor, maar waar wij tot nu toe een bijdrage kregen uit
de subsidiestroom voor de breedtesport, wil men in de toekomst alleen nog maar
topsportbonden gaan subsidieren. De breedtesportbonden laat men gewoon zakken.
Er worden pogingen ondernomen om dit te keren. Wij hebben in de algemene
vergadering van NOC*NSF tegen het nieuwe beleid geageerd en we zijn nog in
gesprek met de directeur en een van de bestuursleden van NOC*NSF over de vraag
hoe dit eventueel op te vangen is. Wij hebben ruim 15.000 leden en dan kun je
wel zeggen dat iedereen drie gulden meer contributie moet betalen, maar dat is
vrij simpel geredeneerd.

Van der Meulen doelt op de overgangsregeling die zal worden geintroduceerd voor
de bonden die er in het nieuwe systeem op achteruit gaan. Aan het beleid als
zodanig valt namelijk voorlopig niet te tornen. Dat is in de algemene
vergadering van NOC*NSF geaccordeerd en het wordt dus gewoon uitgevoerd. Daar is
geen discussie meer over mogelijk, zegt Marcel Sturkenboom, directeur topsport
van NOC*NSF.

In ons land wordt een sportbond alleen erkend als hij is aangesloten bij
NOC*NSF. Het is deze vereniging die, onder meer, voor een zo rechtvaardig
mogelijke verdeling van voor de sport bestemde subsidiegelden zorgt.

Het bedrag dat jaarlijks naar (top)sport toevloeit zal de komende jaren oplopen
naar rond 200 miljoen gulden. De sporttotalisator is goed voor 80 miljoen
(waarvan 30 miljoen specifiek voor topsport), 50 miljoen gulden wordt
bijgedragen door de rijksoverheid (deze bijdrage gaat de komende jaren naar een
verdubbeling) en 10 miljoen komt uit eigen middelen van NOC*NSF. Van de
overheidsbijdrage is ongeveer 10 miljoen bestemd voor topsport.

Marcel Sturkenboom, de naamgever van de formule die aan de nieuwe basisbijdrage
topsport ten grondslag ligt, wil in zijn kantoor op het nationaal sportcentrum
Papendal graag toelichten waarom het nieuwe systeem rechtvaardiger is dan het
oude. Het oude systeem was historisch opgebouwd. Er waren bonden die niet in dat
systeem konden komen, omdat het in feite dichtgetimmerd was. In het oude systeem
had bijvoorbeeld het Koninklijk Nederlands Gymnastiekverbond een hoge
basisbijdrage, omdat het KNGV een fusie van twee bonden is, waarvan de
basisbijdrage gewoon werd opgeteld. Wij vonden dat we dat moesten doorbreken.
Daartoe moest een formule worden bedacht op grond waarvan het geld eerlijk kon
worden verdeeld. Die is men de kromme van Sturkenboom gaan noemen. De formule is
door PriceWaterhouseCoopers ontwikkeld.

Er zit een gevoelige discussie onder. Wij zijn namelijk onderscheid gaan maken
tussen categorie I topsportonderdelen en categorie II topsportonderdelen.
Daarbij wordt gekeken naar spreiding. Een bepalende factor is het aantal landen
dat aangesloten is en meedoet aan internationale evenementen. Als je daar niet
aan toekomt, ga je een stapje lager en kom je ook voor een lagere basisbijdrage
topsport in aanmerking. Voor een aantal onderdelen dat zich tot nu toe
emotioneel als topsportbonden definieerde, is het ingedeeld worden bij categorie
II topsport een heel lastige stap.

Sturkenboom's verklaring van de naar hem genoemde kromme doet een beetje denken
aan de analyses van Johan Cruyff: ogenschijnlijk eenvoudig, maar nauwelijks na
te vertellen. De formule is aan een alpha-man niet zo besteed, maar voor
wiskundig geschoolden zal zij ongetwijfeld vrij helder zijn. Veel belangrijker
is dat de 56 bij NOC*NSF aangesloten sportbonden snapten waar het om ging.
Slechts zeven leden stemden in de algemene vergadering tegen de nieuwe
verdeling. De voorstemmers verbonden aan hun stem wel de voorwaarde dat voor de
bonden die soms fors moeten inleveren een overgangsregeling zou komen. Voor
sommige bonden betekent het nieuwe beleid inderdaad een fikse aderlating. Zo
gaat het gymnastiekverbond er 4,5 ton per jaar op achteruit. Andere grote dalers
zijn de zwembond (ongeveer 3 ton minder) en de hockeybond (2,5 ton).

Een deel van het verlies kan echter door goede prestaties worden terugverdiend.
Marcel Sturkenboom: Het gymnastiekverbond staat op de ladder van prestaties nog
niet op het hoogste niveau, maar de talenten hebben tijdens de afgelopen
Europese Kampioenschappen enorm goed gescoord. Bij projecten die met
talentontwikkeling te maken hebben, zie je dan ook een toename van financiering
uit een andere pot. De basisbijdrage topsport is slechts een onderdeel van het
hele financieringssysteem.

In tegenstelling tot de petanque-spelers in Vlaanderen zijn de 16.000 leden van
de Nederlandse Jeu de boules-bond best tevreden met de sanering van het oude
subsidiebeleid. Wij zullen aan basisbijdrage topsport eerder meer dan minder
krijgen, zegt B. Lammerts, directeur van het bondsbureau. De in 1972 opgerichte
bond, die zich in 1984 bij NOC*NSF aansloot, profiteert dankbaar van het
principe gelijke monniken gelijke kappen dat aan het nieuwe systeem ten
grondslag ligt.

In het ene land wordt een sport financieel opgewaardeerd en in het andere land
komt diezelfde sport niet eens meer voor op de officiele sporttakkenlijst. En zo
wordt eens temeer bewezen dat een balletje raar kan rollen.

LOAD-DATE: July 4, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               32 of 64 DOCUMENTS

                                  De Telegraaf

                                 June 28, 2000

ADAM HELPT AGENTEN EN LERAREN MET KOPEN HUIS

LENGTH: 312 words


Om onderwijzers en hulp- en zorgverleners voor Amsterdam te behouden, worden
leraren, brandweerlieden, verplegers en agenten bij het kopen van een huis flink
financieel gesteund de gemeente.

Deze groepen krijgen namelijk voorrang op een zogenoemde middensegment
-hypotheek, waarzij een extra renteloze lening van 100.000 gulden voor een
woning kunnen krijgen. Vandaag wordt in de gemeente akkoord gegaan met dit plan.

In totaal zijn zo'n 250 nieuwbouwwoningen gereserveerd voor leraren en hulp- en
zorgverleners in Osdorp en De Meer, het voormalige Ajax-terrein in de
Watergraafsmeer. Het gaat om huizen die tussen de 247.500 en 380.000 gulden
kosten.

Inmiddels zijn de inschrijvingen voor Osdorp gesloten. Velen hebben inderdaad
ingetekend op een woning aldaar. Voor De Meer, waarop tot 1 juli kan worden
ingeschreven, is de belangstelling ook groot.

Nog eens 250 woningen worden beschikbaar gesteld voor 'gewone burgers' met
middeninkomens. We vonden dat we voor die groep iets moesten doen, zegt
woordvoerder P. van Ieperen van de gemeente Amsterdam. Daarna is het plan
geopperd om speciale aandacht te schenken aan de politie, brandweer,
onderwijzers en verplegers. Uiteindelijk is besloten om 250 huizen voor die
groep te oormerken.

In de toekomst zullen we bij ieder nieuwbouwproject een aantal huizen hiervoor
beschikbaar houden. Daarbij denken we bijvoorbeeld aan IJburg en Zuidoost.
Vandaag wordt alles definitief vastgelegd.

De politie wordt de laatste jaren geconfronteerd met een enorme uitstroom van
agenten, voornamelijk omdat de woonlasten in de stad zo hoog zijn. Ook
onderwijzers zijn moeilijk naar Amsterdam te krijgen.

Voor de renteloze lening van een ton komen mensen in aanmerking die tussen de
45.000 en 85.000 gulden verdienen.De gemeente selecteert uiteindelijk wie er
daadwerkelijk deze financiele steun ontvangt.

LOAD-DATE: June 29, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               33 of 64 DOCUMENTS

                                  De Telegraaf

                                 June 21, 2000

INVENSYS HOUDT VAST AAN BOD BAAN

LENGTH: 543 words


Sonneveldt? Oh die. Voor Invensys-topman Alan Yurko is de organisatie -adviseur
die namens een groep aandeelhouders het bod op Baan wil blokkeren niet meer dan
achtergrondlawaai. Als ze niets op schrift stellen, geen financiele adviseurs in
de arm nemen en geen due diligence-onderzoek doen, dan is het slechts dat,
achtergrondlawaai.

Bijna drie weken nadat het Britse Invensys aankondigde een bod uit te willen
brengen op het noodlijdende Baan Company maakte de Amerikaanse Invensys-topman
Alan Yurko de oversteek naar het Europese vasteland. Nog steeds zeer zeker van
de mooie prooi die hij verschalkt heeft lichtte Yurko de strategische fit
opnieuw toe.

Invensys is traditioneel sterk in het automatiseren van processen op de
werkvloer, terwijl Baan meer gericht is op het maken van software van
administratieve en logistieke processen en de interactie met andere bedrijven.
Samen kunnen ze een totaaloplossing bieden aan bedrijven voor e-business, ERP en
automatiseren; van de werkvloer tot de klant, of, zoals Yurko het noemt:
'B2B2B2(Bob)'. Bob zijnde de gewone man op de werkvloer, die nu ook in het
productieproces betrokken kan worden.

Invensys betaalt zoals bekend 2,85 per aandeel Baan, zodat de totale overnamesom
op 762 miljoen ligt. Inmiddels heeft de onderneming ruim 18% van de aandelen in
handen, en we kopen nog steeds bij op de Amsterdamse beurs, aldus Yurko. Bij de
18% zijn onder andere de aandelen van de Baan-broeders en Fletcher inbegrepen.

Voordat de overname een feit is zal echter 95% van de aandelen Baan verworven
moeten worden. Gezien de protesten van organisatie-adviseur Ernst Sonneveldt,
die zegt bijna 20% van de aandelen achter zich te hebben, kan dat nog moeilijk
worden. Yurko heeft geen contact gehad met Sonneveldt, maar lijkt zich er niet
al te druk om te maken. I've been there before. Het grootste deel van de
aandelen wordt toch pas de laatste dagen aangemeld. En als mensen zien dat ze
hier 2,85 hebben en daar niets, verkopen ze wel, zei Yurko zelfverzekerd.

Naast het overnamebedrag steekt Invensys nog eens $400 miljoen in Baan, waarvan
$300 miljoen in contanten. Naar gisteren bleek is een deel van dat laatste
bedrag gereserveerd voor nog lopende rechtszaken tegen Baan, die zijn
aangespannen vanwege foutieve informatie die de onderneming verstrekt zou
hebben. Als het niet voor schikkingen is, dan in ieder geval voor proceskosten.
Maar het overgrote deel is voor de herstructureringen, verzekerde Yurko.

En die herstructureringen zijn broodnodig, hamerde de topman. De financiele
positie van Baan is echt vreselijk. De kas van Baan loopt leeg. Als we niet snel
ingrijpen gaat het mis. Volgens Yurko heeft Baan zelf nooit actie ondernomen om
te snijden in de organisatie, simpelweg omdat ze de middelen er niet voor
hadden.

Een deel van de herstructurering betreft reductie van het personeel. Waar de
aangekondigde 1000 ontslagen precies gaan vallen is nog steeds niet duidelijk,
maar het zijn niet alleen Baan-mensen. Om de goede mensen binnen te houden wordt
een optieplan in het leven geroepen en organiseert Yurko een race for black: wie
het eerst uit de zwarte cijfers is krijgt een flinke bonus; hoe langer het
duurt, hoe lager de bonus.ALAN YURKO.. snel ingrijpen ..

LOAD-DATE: June 22, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               34 of 64 DOCUMENTS

                                  De Telegraaf

                                 June 17, 2000

DE TERUGKEER VAN DE ECHT BROMMER - DE PUCH-CLUBS ZIJN OVERAL - WEL OF GEEN
VERSNELLING

LENGTH: 2260 words


50 CC.

DE TERUGKEER VAN DE ECHTE BROMMER.

Wat is dat toch met brommers? Echte brommers, met grote wielen en het liefst een
versnelling. Eenmaal een gehad, houdt het niet meer op, lijkt het wel. Duizenden
Nederlanders zijn lid van een brommerclub. In Friesland worden jaarlijks de
Solexdagen gehouden, in lange regenjas en met een potje op het hoofd rondjes
rond de kerk rijden. In Utrecht bestaan de Hondadagen. Met z'n allen een stukkie
rijden en de politie pesten. Iedere stad heeft tegenwoordig een Puchvereniging.
Voornaamste bezigheid: scooters uitlachen.

Tekst: Felix Wilbrink

Even de geschiedenis in. In 1960 reden er in ons land 1,6 miljoen brommertjes.
Een komma zes miljoen!!! De brommer betekende vrijheid. Eindelijk was de gewone
man niet langer aan stad of dorp gebonden. Een auto was een onbereikbare droom,
maar met de brommer kom moeders achterop mee naar Luxemburg.

Op het hoogtepunt van de populariteit van het rijwiel met hulpmotor werden er
285.000 per jaar verkocht. Ruim 36% van de Nederlandse huishoudens bezat er een.
Onder de jeugd vanaf 16 jaar had een op de vijf een brommer.

Kom maar eens een ochtendje mee naar de redactie van het blad Bromfiets. Daar
zitten Wout Meppelink (Haagse Puch), Cok van den Heuvel (Honda C3-10 en ruim
100.000 kilometer met brommertjes gereden) en Tom Haanstra (Haagse Puch,
ms-50-v, iedere dag 100 kilometer, inmiddels 55.000 op het tellertje).

Wout Meppelink nam het archief van het ter ziele gegane blad Bromfiets van zijn
schoonvader over en in augustus 1996 verscheen het opnieuw, in een oplage van
12.500. De exemplaren vlogen de winkel uit. Om de eerste nummers na de
heruitgave wordt door liefhebbers al gevochten.

De heren deskundigen voorspellen in koor dat de bromfiets een come-back gaat
maken. Het kan niet lang meer duren of men begrijpt dat die scootertjes
eigenlijk niets voorstellen. Dat ze slijten als de pest, niet waardevast zijn en
in de verste verte niet met een echte brommer kunnen worden vergeleken, zegt
Wout Meppelink. Nu de verzekeringspremies voor brommer en scooter gelijk worden,
gaat men natuurlijk naar de kwaliteit kijken. Afgelopen jaren was het goedkoper
een scooter te verzekeren. Maar nu wordt het allebei even duur en dat gaat
gevolgen hebben.

En dan barsten de heren weer uit in de ene lofzang na de andere. Eerst komt de
oude vertrouwde Solex aan de beurt.

De Solex werd in de oorlogsjaren in het geheim in Frankrijk ontwikkeld. In het
geheim, want de Duitse bezetter wilde dat de industrie zich met oorlogstuig
bezighield. Er waren al eerder fietsen met hulpmotors, er werd zelfs al in 1910
mee geexperimenteerd, maar die sloegen om een of andere reden nooit aan. Al vrij
snel na de oorlog werd de Solex een statussymbool. Als je er al een kreeg (alles
was op de bon in die tijd) dan was je veel belangrijker dan je buurman.
Verpleegsters, vroedvrouwen, politiemensen; die mochten een Solex.

Maar al snel volgden de fabrieksarbeiders. In plaats van om de hoek bij de
fabriek wonen, en 's morgens lopend of op de fiets met het broodtrommeltje
achterop naar het werk, bestond opeens de mogelijkheid om eens een eindje verder
weg in een leuke nieuwbouwwijk te gaan kijken. Om nog maar helemaal niet te
spreken van die vakantie in Luxemburg. En dat allemaal op een brommer die 1 op
80 loopt. Met een blikje Solexine kon je op en neer naar de Ardennen.

Cok van den Heuvel is de expert op het gebied van de wetgeving rond de
bromfiets. Wetgeving, Van den Heuvel snuift en wordt bijkans paars: Laat me niet
lachen. De Nederlandse wet heeft nooit geweten en weet nog steeds niet wat ze
met de bromfiets aanmoet. Wel of niet op de rijweg, wel trappers, geen trappers,
wanneer wordt een brommer een motor, en wat is een scooter dan? Hoe bewijs je of
er met een motortje is geknoeid? Wat als je je brommer hebt opgevoerd en je
rijdt toch niet harder dan 45 kilometer per uur? Om de haverklap zijn er
rechtszaken waaruit blijkt dat de wetgeving best wel beter kan. Nu weer, de
bromfiets op de weg: waarom denk je dat dat is? Om het verkeer in de stad te
vertragen! Bromfietsers als levende verkeersobstakels, dat kan je toch niet
bedenken, daar moeten ongelukken van komen.

Overigens was Cok van den Heuvel betrokken bij het merkwaardige fenomeen de
Hondadag in Utrecht. Wat ooit begon als een geintje van 200 Hondarijders die
elkaar in het centrum van Utrecht tegenkwamen, groeide uit tot een happening van
1500 Hondaatjes die effe een tochie door Utrecht maken.

Tom Haanstra is er een van het 'Kouwe klauwe'-treffen, een voorjaarsdag waarop
honderden Puchgekken uit Den Haag en Rotterdam 's morgen vroeg uit de veren
gaan, en 's avonds laat ergens een altijd uit de hand lopend feestje vieren.

We krijgen even een lesje in Haagse Puch en Rotterdamse Puch: De Rotterdamse
puch had een badkuipstuur en een kleine bel, de Hagenees een hoog stuur, een
grote bel en een zwart achterlichtje, een laag zadel en geen waslijn in het
stuur. Nog steeds weten kenners zelfs uit welke stadswijk je Puch afkomstig is.

Dan willen de heren ook nog wel even uitleggen dat een scooter een afgeknepen
motortje heeft, waardoor dat ding zo ongeveer 1 op 20 loopt en een mooi
afgestelde bromfiets toch echt wel de 1 op 40 haalt. Kortom, de brommer komt
niet alleen terug, de brommer MOET terug. Als zij het voor het zeggen hebben,
tenminste.

Wapperende haren.

Hij was 15 en droomde van brommers. Hoe hij zonder trappen door de prachtige
beukenlaan zweefde. Het voelde alsof er geen weerstand was, alleen een heerlijke
bries in zijn gezicht. De droom kwam iedere nacht terug. Eindelijk een brommer!.

Bij het wakker worden was er iedere keer weer de teleurstelling. Het was maar
een droom. Vandaag weer die 14 kilometer naar school op de fiets. Trappen om je
persoonlijke record te halen, in 25 minuten vanaf het hek thuis tot de
fietsenstalling op school. Die fietsenstalling, die gehate fietsenstalling waar
al die prachtige brommers stonden. De jongens uit Wijk kwamen met buikschuivers,
de nozems uit Zeist op de modieuze Puch, de meiden uit Driebergen reden op rode
Berinies of blauwe Peugeots.

Op de terugweg telkens weer de pijn om juist die ene meid met dat lange blonde
haar, neus in wind, moeiteloos voorbij te zien schuiven: Als ik een brommer had
dan kon ik naast haar rijden en met haar praten. Soms, in een baldadige bui
probeerde hij haar bij te houden. Dat lukte een halve minuut, op topsnelheid.
Het maakte nauwelijks indruk, zo'n bezwete puber op een een ouderwetse grote
herenfiets, die met een stompzinnige grijns van uitputting een meisje probeerde
te versieren.

De droom kwam vrijwel iedere nacht terug, maar toen hij bijna 17 was, veranderde
de droom in een nachtmerrie. De brommer werd steeds groter en zwaarder. Het
ergste was dat er versnelling op zat. Waar zit die versnelling? Hoe moet dat, in
z'n twee? O, gelukkig, daar zit een pook, voet eronder. Krak. De droom spatte
uiteen.

Hij had zijn vrienden zo vaak gevraagd hem die versnelling uit te leggen. Je mag
best een ritje maken, zei de vriend uit Wijk, maar weet je hoe de versnelling
werkt? Het beschaamde antwoord was nee. Ach man, dat is hartstikke makkelijk.
Gewoon, ontkoppelen, pookje naar beneden een, tikje naar boven twee, helemaal
door naar boven drie. In het midden zit de vrijloop.

Het ene ritje werd een ramp. Eerst sloeg de Kreidler na een onverwachte
bokkensprong af, daarna spoot hij met zo'n kracht weg dat van sturen of remmen,
laat staan van een volgende versnelling geen sprake was. De schitterende
ligusterheg van meneer van Dam werd compleet doorsneden, de brommer helde, viel,
en gleed nog een week verder. De vriend uit Wijk trok met een woedend gezicht de
brommer omhoog en inspecteerde de schade. Krassen, gvd, krassen op zijn brommer!
De opengescheurde spijkerbroek, het ontvelde been en de in een klap verwoeste
trots van zijn vriendje zag hij niet.

Een brommer, eindelijk genoeg geld voor een brommer. Nijver bijeengetrapt met
een krantenwijk in een villawijk en vakantiebaantjes, ijs scheppen bij de lokale
Van der Valk. Maar nu een brommer, een gloednieuwe brommer. Het werd een Berini,
vanwege de versnelling die er gelukkig niet op zat. Een rode Berini met een gele
helm. Eindelijk zoeven op de beukenlaan, eindelijk achter de meiden aan,
eindelijk een echte vent. Haha, hoe wreed. Ze lachten allemaal. Kijk, daar rijdt
een gele eikel, een lul op een rode brommer. Niet eens een Puch. Hoe kan je nu
uitleggen over die dromen en over die gehate versnelling?

Maar goed, de helm maar thuisgelaten, en de lange haren wapperen in de wind. Het
had wel wat, voor twee weken, toen sloeg die meneer in de grote Audi rechtsaf,
zonder even naar het fietspad te kijken.

De brommer had total los verklaard moeten worden maar de fietsenmaker, wist er
wel wat op. Gewoon een beetje zus en een beetje zo. Vanaf dat moment reed de
brommer scheef. Het frame vormde een soort Z, zodat het voorwiel zeker vijf
centimeter meer naar rechts stond dan het achterwiel. De brommer ging weg. Dan
maar weer op de herenfiets.

En daar stond ze in al haar blonde pracht. Bij het hek van de school. Wil je mij
een lift geven naar huis, mijn brommer is stuk, en mijn moeder is niet thuis.
Spring maar achterop!.

En zo werd ik toch nog gelukkig, zonder brommer.

FW.

Mijn brommer, hoe is het met mijn brommer?.

Zeg het woord brommer hardop en er gebeurt iets. Binnen enkele tellen staan er
volwassen mannen om je heen met een dromerige blik in de ogen. Zo ook Rob Udo
(43): Mijn eerste brommer was een Kaptein Mobilet. Voor een tientje gekocht.
Onafgeveerd, zo'n grijze, eigenlijk alleen maar een fiets met hulpmotor. Daarop
heb ik direct een Zundapp cilinder gezet met een 18 mm Dell Orto carburateur.
Dat ding liep tussen 70 en 80 km per uur.

Een half jaar later kwam er een DKW, met drie versnellingen. De handversnelling
heb ik in voetversnelling omgebouwd, expansie-uitlaat erop en andere tandwielen.
Mijn moeder was erg blij met me. Ik zat de hele dag aan die brommertjes te
sleutelen en overal in het huis zaten sporen van olie en viezigheid. Vervolgens
kwam er een tweedehands Kreidler Florett, met ei-tank en schommelarm. Zwaar
opgevoerd, die liep met wind mee 95 kilometer per uur.

Met de krantenwijk spaarde ik genoeg voor een echte gloednieuwe brommer. Een
Yamaha FS1. Ik wilde ermee met een vriend naar Gelderland voor een uitstapje,
maar daar wilden onze ouders niets van weten. Dus werd de Yamaha achterop de
bedrijfswagen van de vader van het vriendje geladen en zo kwamen op onze
bestemming. Direct een ritje maken natuurlijk. En even kijken naar de meisjes.
Toen ik weer voor me keek, zag ik alleen in een flits iets roods. Zo in een
andere auto gereden. Ik was diezelfde avond alweer thuis, met de ambulance
gebracht. Gek, maar ik weet nog wat mijn eerste gedachte was toen ik bijkwam na
het ongeluk: 'Mijn brommer, hoe is het met mijn brommer?'.

De Puch-clubs zijn overal.

'Mister Puch' is Rob Nieuwenhuizen, secretaris van de landelijke Puch en
Tomosvereniging en voorzitter van de Amsterdamse Puch Club. Er zijn nogal wat
Puch clubs, zelfs in Hoorn, om maar eens wat te noemen, bestaat een zelfstandige
afdeling. Hoewel Nieuwenhuizen in Den Haag is geboren, is hij door als baby al
te verhuizen naar Amsterdam, ontsnapt aan wat hij zelf noemt 'dat hertengewei'.
Dat was het leuke in Amsterdam, daar bepaalde je helemaal zelf hoe je Puch er
uit zag. Er waren geen voorschriften. De uit vijfenzeventig man bestaande
Amsterdamse club rijdt regelmatig naar Puch-liefhebbers elders. We hebben leden
van 14 tot 64, maar de gemiddelde leeftijd begint de veertig te naderen.

Hoe kom je aan een Puch? Officieel betaal je voor een compleet gereviseerde Puch
zo'n 4000 gulden, maar als je de weg weet, dan heb je er al een voor 2600.
Minder is vragen om moeilijkheden. Die zijn afgeragd en dan moet je wel heel
goed kunnen sleutelen om zo'n Puch weer aan het werk te krijgen.

Wel of geen versnelling?

Zal de schakelbrommer weer terrein winnen? We namen de proef op de som en zetten
de allernieuwste brommer die ze bij de importeur hadden, midden op het
Museumplein in Amsterdam. Het werd een Gilera GSM met zes versnellingen,
watergekoeld 50 cc, voor en achter schijfremmen en Showa upside-down voorvork.
Schoon aan de haak fl5250.

Bingo! Binnen enkele minuten stond er een zwerm koeriers om ons heen. Het water
liep ze in mond, de ogen schitterden en ze konden er maar niet van afblijven.
Mag ik even rijden? Dat mocht. Vincent van den Berg (25) rijdt al 10 jaar ritjes
door de stad. Hij begon op een Susuki ts 80 schakelbrommer. Maar nu heeft zijn
baas besloten dat ze allemaal op een Peugeot Vario moeten. Bah, dat is geen
brommer. Ok, het is beter dan een scooter, die dingen zijn niet vooruit te
branden, maar er gaat niets boven een echte brommer. Als hij op onze Gilera
klimt, roept hij opgetogen: Oh, wat zit dat heerlijk!! En weg is hij, om even
later met een zeer voldane glimlach weer om de hoek te verschijnen.

Takketakketakketak, het geluid van echte tweetakt brommers. Het zijn Rob
Nieuwenhuizen en zijn vrienden van de Puchclub. Net als de hypermoderne Gilera
trekken de Puchjes van weleer onmiddellijk de aandacht. Een klas schoolkinderen
slaat het tripje naar het Van Goghmuseum direct over om maar even op zo'n echte
ouderwetse brommer te mogen zitten. Wauw, wat zit dat stoer!!! Zomaar een meneer
komt aanrijden op zijn Harley-uitvoering van een scooter. Natuurlijk wil hij op
de foto met al dat moois..

Met dank aan importeur Laar Scooters, Amsterdam.

LOAD-DATE: June 20, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               35 of 64 DOCUMENTS

                                  De Telegraaf

                                 June 17, 2000

DEUR VAN VERANDERING OP EEN KIER IN SYRIE

LENGTH: 726 words


'Welcome in Assads Syria' staat er op een keurig bordje bij de grenspost met
Jordanie. De aankondiging is het enige dat niet veranderd hoeft te worden sinds
de dood van president Hafez al-Assad, die het land dertig jaar lang bestuurde.
Hafez wordt opgevolgd zoon Bashar en de naam Assad blijft dus verbonden aan
Syrie.

Voor de rest zal langzamerhand alles anders worden. Van Bashar, een 34 -jarige
deels in het westen opgeleide oogarts, wordt een modernisering van Syrie
verwacht. Zelfs in de officiele pers wordt bericht van Bashars' belangstelling
voor grensoverschrijdende communicatiemiddelen als het internet en mobiele
telefoons.

De oogarts zal er een harde dobber aan hebben. Damascus bezit een internetcafe
dicht vanwege de rouw om de dode president en van de bijna 17 miljoen Syriers
hebben er slechts 4000 een mobiele telefoon. Al zou men de toestellen makkelijk
kunnen krijgen dan nog zijn ze voor weinig mensen weggelegd. Het inkomen van
iemand met een universitaire opleiding wordt niet hoger dan 1.650 gulden
geschat. Let wel, per jaar.

Damascus heeft dan ook meer gemeen met de Sovjet-Unie van voor Gorbatsjov, dan
met de rijke aartsvijand Israel. Gedurende de begrafenisplechtigheid reden de
luxe limousines af en aan met condolerende staatshoofden, maar de gewone
taxichauffeur moet het met een twintig jaar oude auto stellen.

De associatie met de Sovjet-Unie is zo gek niet. Jarenlang was Syrie van steun
van Moskou afhankelijk. Het Stalinistische Big-Brother-gevoel wordt nog eens
verstevigd door de soms meer dan huizenhoge portretten van de gestorven
president. Assads Syria, nietwaar?

In een vijfsterrenhotel, voorzien van alle gemakken, is nog een winkeltje dat
sigaretten verkoopt. Een vrouw zit daar troosteloos achter een balie, waarop
slechts een sigarettenmerk prijkt. Op de zwarte markt is natuurlijk wel alles te
koop.

Syrie geldt als het hart van het Arabische nationalisme. Terwijl landen als
Jordanie en Egypte allang vrede sloten met Israel was Assad daar niet toe
bereid. Het enorme Syrische leger geldt echter als hopeloos verouderd en zou
geen schijn van kans maken tegen Israel. Het slurpt wel, net als de geheime
dienst, een groot deel van het staatsbudget op.

Desondanks wordt verwacht dat Bashar zal proberen het leger van nieuw materiaal
te voorzien. Het leger geldt naast de regerende Ba'ath partij als een
belangrijke steunpilaar voor de president. Die moet hij dus te vriend houden.

De gewone burger zal meer zitten te wachten op een modernisering van de
economie. Syrie wordt grotendeels nog steeds bestuurd door een variant op het
Sovjet-socialisme. Er is geen echt banksysteem en het land wordt nog zeer
centraal geleid. Assad had weinig behoefte aan bijvoorbeeld een 'broodoproer'
waardoor er weinig aan de vrije markt werd overgelaten.

Behalve het verstarde systeem zal Bashar de wijdverspreide corruptie aan moeten
pakken. Volgens westerse diplomaten is er in de afgelopen tien jaar voor zeker
12 miljard gulden door corruptie aan de staatskas onttrokken. Feit is dat wie
zaken wil doen in Syrie er goed aan doet bevriend te zijn met een hoge militair,
dan wel een vooraanstaand lid van de Ba'ath-partij.

In de aanloop naar de 'troonopvolging' maakte Bashar al naam door de corruptie
aan te pakken. De wegens omkoping beschuldigde oud-premier Mahmoed Zobi pleegde
na zijn arrestatie zelfs zelfmoord.

Hoe de elite zich kon verrijken blijkt uit het voorbeeld van de voormalige chef
van de geheime dienst, Bashir Najjar, die een gevangenisstraf van elf jaar
uitzit. De staat hoopt zijn bezit te kunnen verkopen voor 25 miljoen gulden.

Bashar zal stevig in zijn schoenen moeten staan om de corruptie werkelijk aan te
pakken. Aan de top wemelt het van de invloedrijke personen die heel wat te
verliezen hebben en wel eens terug zouden kunnen komen op hun steun voor 'de
zoon van' als deze hen in hun persoonlijke rijkdom raakt.

Dat Bashar meer openstaat voor veranderingen in de samenleving dan zijn stugge
vader wordt door westerse diplomaten ook zo ervaren.

We merken dat de mensen meer durven. De laatste maanden worden we zowaar
regelmatig benaderd door bijvoorbeeld actiegroepen. Die vragen dan hoe je een
campagne voor meer vrouwenrechten of meer vakbondsinvloed kunnen opstellen. Dat
was voor de opkomst van Bashar ongehoord, aldus een diplomaat.

LOAD-DATE: June 20, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               36 of 64 DOCUMENTS

                                  De Telegraaf

                                 June 10, 2000

COLUMN MARIANNE JANSSEN: VOETBAL

LENGTH: 533 words


Lang was ik als kind, en lomp en krom. Met mijn rug en mijn schouders gebogen,
en met mijn hoofd in de juttersstand 'wat denk je te vinden op straat?' liep ik
er altijd geslagen bij. Daar moest iets aan worden gedaan met heilgymnastiek.
Voortaan eenmaal per week moest ik naar een meester toe gaan die in een klein
vertrek bij hem thuis mijn kromme lijf fatsoeneerde, aan mij duwde en trok tot
ik spierpijn had, mij oefeningen leerde die ik de daarop volgende dagen keer op
keer moest herhalen. Dat weigerde ik. Maar dat merkte hij niet. Steeds als hij
mij complimenteerde omdat ik vooruit ging, keek ik hem aan of hij bewust tot mij
loog. Nee. Hij meende het echt. Dus de juttersstand bleef. Nog loop ik niet
koninklijk recht.

Ik had een hekel aan gym. Aan alle sport. Sport was voor de dommen, had mijn
vader mij geleerd en zijn woord was wet. Sport was voor de dwazen. Voor hen die
niet lazen. Voor wie het niet hadden gered en toch bezig gehouden moesten worden
op een eenvoudig niveau. Sport was niet verkeerd, maar 't voegde niets toe.
Vader zei het. Dus was dat zo.

Stram was mijn vader, van lichaam en geest. Het was moeilijk aan hem te denken
als kind, maar ook hij moest toch eenmaal jong zijn geweest. Hebt u nooit aan
sport gedaan?, vroeg ik nieuwsgierig op een dag. Dat bleek toch niet het geval.
Cricket, zei hij met tegenzin, alsof hij zich nog ervoor schaamde. Saai, zei ik,
ofschoon ik van cricket niets wist. Ik was blij dat hij het beaamde.

De ergste van alle takken van sport was voetbal, zo werd mij geleerd.

Tweeentwintig man op het gras die achter een bal aan renden om die bij elkaar in
een net te schoppen. Een chaos was dat. Een bende. Dat schoppen ging talloze
malen verkeerd en het toegestroomde publiek, jan-met-de-pet volgde overal, kwam
dan met luid commentaar. Als de doelman even niet op stond te letten, werd hij
luid geschoffeerd. Maar ging het goed, dan stond men als een man op en
verbroederde zich met elkaar als naaste familie en juichte en zong en zwaaide
met hoeden en petten. Sloeg elkaar op de schouders als in een cafe, een even
plebejisch oord als een stadion.

Ik praatte mee. Vaders leer werd tevens mijn woord en mijn afkeer van sport werd
gevoed. Ik had altijd liever een boek in mijn handen dan een racket, een bal of
een bat. Lichaamsbeweging kreeg ik genoeg door de fietstochten van en naar
school. Sport was armoedig. Iets voor het volk. Brood en spelen voor
jan-met-de-pet.

Ik werd ouder. En wijzer.

Maar er zijn van die lessen die een mens levenslang niet vergeet. Zeker niet als
die zijn ingeprent door de man die bij al wat hij deed, mijn aandacht en mijn
bewondering kreeg, en, op een voetstuk gezet, zelden tegenspraak kreeg. Zijn
woord was wet. En al bleken er wetten leeg, en het voetstuk veel lager dan ik
mij als kind, opkijkend, realiseerde, sport blijft voer voor de dwazen, zoals ik
dat ooit, gretig vaderskind, leerde.

Voetbal blijft mij verbazen. Het spel en het feest. Het is aan mij niet besteed.

Dat hoeft ook niet.

Ik ben de dwaas.

't Is goed dat ik dat weer eens weet.

*****.

Vanaf vandaag staat Nederland in het teken van Euro 2000, de Europese
Kampioenschappen Voetbal.

LOAD-DATE: June 14, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               37 of 64 DOCUMENTS

                                  De Telegraaf

                                 June 10, 2000

EXPO TE DUUR VOOR JAN MODAAL

LENGTH: 549 words


Wat bij ons Jan Modaal is, een Nederlander met een gemiddeld inkomen, heet in
Duitsland Otto Normaalverdiener.

Een maand voordat de Expo in Hannover de kassa's opende, hadden Duitse kranten
al berekend dat een bezoekje van vader Otto met zijn vrouw en hun twee kinderen
aan de Wereldtentoonstelling het lieve sommetje van een vakantiereis zou gaan
kosten.

Het fictieve gezin Normaalverdiener reisde met de trein vanuit Neurenberg naar
Hannover (598 mark), logeerde twee nachten bij particulieren (552 mark) en
betaalde 397 mark aan entreegelden. Totaal: 1547 mark.

Veel te duur voor een familie met een netto besteedbaar inkomen van 5000 mark in
de maand, luidde de waarschuwing.

Uit eigen ervaring kan ik eraan toevoegen dat een kamer in het aanpalende
'Parkhotel Kronsberg' een paar dagen voor de opening, toen ik als bevoorrecht
journalist alvast een kijkje op de Expo mocht nemen, tegen het zeer redelijke
bedrag van 160 mark werd aangeboden.

Omdat ik ook de Nederlandse dag op de Wereldtentoonstelling wilde bijwonen,
dacht ik er verstandig aan te doen meteen te reserveren voor 5 en 6 juni. Ik kon
me best voorstellen dat die twee nachten niet 320 mark zouden gaan kosten, maar
een beetje meer. Elfhonderdzestig mark, zei de dame van de receptie met een
stalen gezicht. Ik zocht en vond een betaalbaar alternatief.

De organisatoren van de Expo en talloze neringdoenden die de
Wereldtentoonstelling klaarblijkelijk als een goudmijn zagen, hebben niet willen
luisteren en krijgen nu zelf de rekening gepresenteerd.

In plaats van de verwachte 260.000 bezoekers per dag zijn in de eerste week niet
meer dan 70.000 mensen dagelijks aan de kassa's voorbijgegaan, zoals de Expo
officieel wil doen geloven, maar welk getal, volgens sommige bronnen, in
werkelijkheid door twee moet worden gedeeld.

De Expo dreigt een goede week na de opening het miljardenfiasco van deze eeuw te
worden. De organisatie van de Wereldtentoonstelling ziet inmiddels haar falen
in, maar weigert tegemoet te komen aan de talloze verzoeken iets te doen aan de
waanzinnig hoge entreeprijs van 69 mark per persoon.

Kleine exploitanten op het terrein hebben, door de nood gedwongen, al wel hun
prijzen verlaagd. Een Bratwurst kost geen negen mark meer maar vijfeneenhalf. En
de scholletjes zijn in prijs verlaagd van 25 naar 17 mark.

De horeca kreeg vanzelf in de gaten dat het hooggeeerd publiek bij het zien van
de prijzen al had gegeten en gedronken.

De organisatie van de Expo denkt met een genereus gebaar, in plaats van met
goedkopere tickets, alsnog haar gezicht te kunnen redden. De kabelbaan wordt
mogelijk een aantal dagen gratis, in plaats van vijf mark voor een enkele reis.
Zou de marketingafdeling echt denken dat er nu een stormloop op 'Hannover'
losbarst?.

Zelfs de bezoekers die het allemaal wel kunnen betalen, bedienen elkaar met
'geheimtips' om de beurs niet helemaal leeg te laten schudden. Een van de
aardigste is: in de landenstand van Syrie worden koffie en thee gratis
uitgeschonken.

Dat zijn eerste levensbehoeften. Die willen wij geen medemens onthouden, zeggen
de oosterlingen vriendelijk en gastvrij. Vooral de betekenis van dat laatste
woordje moeten de bedenkers van het miljardenproject 'Expo 2000' maar eens in
hun woordenboek opzoeken.

LOAD-DATE: June 14, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               38 of 64 DOCUMENTS

                                  De Telegraaf

                                  June 8, 2000

OUD-VOLLEYBALLER ZOODSMA WAAKT OVER ORANJE; LANGE MAN VAN GOUD; ORGANISATIE EURO
2000 GEEFT ZICHZELF SCHOUDERKLOPJE

LENGTH: 2182 words


Oud-volleyballer Ronald Zoodsma waakt over Oranje.

Valentijn Driessen.

HOENDERLOO, donderdag.

Niemand kan om zijn aanwezigheid heen in het trainingskamp van Oranje. Ronald
Zoodsma, gewapend met een imposant postuur en een oortelefoon, coordineert het
veiligheidsgebeuren op het terrein van Golden Tulip Residence Victoria in
Hoenderloo. De Nederlandse voetbalinternationals kunnen met een gerust hart gaan
slapen in het grote bos op de Veluwe. De ex-volleybalinternational, een van de
met goud bekroonde Lange Mannen van de Olympische Spelen in Atlanta, waakt over
ze.

Ik hou binnen de poorten alles in de gaten en wordt daarbij geassisteerd door
collega's van de beveiliging, aldus de 33-jarige Zoodsma, die met z'n bedrijf is
ingehuurd door de KNVB en de directeur van het spelershotel. Ik ken Wim
Snellaars van de businessclub bij Dynamo in Apeldoorn. Zo was het contact voor
deze opdracht snel gelegd, mag je weten.

Drie jaar geleden stopte Zoodsma als international bij Oranje en ging hij zich
toeleggen op z'n maatschappelijke carriere. In de tussentijd bleef de boomlange
Fries wel aan het volleybalnet staan. Met Dynamo uit Apeldoorn misten we dit
jaar het landskampioenschap op een haar. Vrevok uit Nieuwegein, met z'n
ex-collega bij het Nederlands team van Peter Blange, ging met de eer strijken.
Wij hebben de nationale beker gewonnen.

Z'n huidige werkzaamheden bij de voetballers slokken Zoodsma helemaal op. Hij
hoort ervan op als Marko Klok niet meer welkom blijkt te zijn bij het Nederlands
volleybalteam in aanloop naar de spelen in Sydney. Het is deze dagen moeilijk
alles op de voet te volgen. Ik heb er een hard hoofd in of Oranje het goud van
Atlanta in Australie kan verdedigen. Tegenstander Frankrijk mepte ineens Rusland
twee keer van het veld, terwijl Oranje tweemaal in de hoek wordt gezet. Dan ga
ik me langzaam zorgen maken. Maar je weet nooit. Kan de huidige ploeg nogmaals
voor het allerhoogste olympische platform gaan? Onze lichting was uniek, evenals
onze prestatie.

Bij Ronald Zoodsma komt sport tegenwoordig op de tweede plaats. De Fries is
hoofd pr bij de Holkema Group en heeft de leiding over de afdeling security en
hosting. De directeur vroeg me twee jaar geleden. Ik kende hem vanaf m'n
puberjaren. Hij komt ook uit Sneek. Toen deed ik weleens wat werk als bodyguard
voor hem. Ik was pas zestien, maar al aardig uit de kluiten gewassen. Toen
hoefde je alleen maar groot te zijn. Inmiddels komt er meer voor kijken en heb
ik ook m'n papieren op zak.

Normaliter begeleiden Zoodsma en z'n mannen allerlei grote eendaagse
evenementen: van het millenniumfeest tot open huizen bij voetbalclubs tot
concerten. Verder draagt hij zorg voor beveiliging bij Villa BvD, het Huis van
Oranje of de individuele begeleiding in televisie- of muziekwereld voor
artiesten als Rene Froger en Marco Borsato. Wij hebben ook het floormanagement
gedaan bij Nederland-Roemenie.

De komende drie weken gaan de Nederlandse voetbalinternationals Zoodsma
dagelijks zien. In Hoenderloo, maar ook in de stadions. Wij moeten de gang van
zaken tussen de spelers en media in goede banen leiden. Hier komt zoveel pers op
af, dat je maatregelen moet nemen om alles ordelijk te laten verlopen. Spelers
en pers worden gescheiden gehouden door een klein hek, waardoor ze desondanks
goed kunnen communiceren. Het wordt een chaos als je alles vrijlaat en dat is in
niemands belang.

Met een voorkomen als Zoodsma zal iedereen zich heus aan de regels houden. Ze
kijken tegen je op: pers en spelers. Letterlijk, bedoel ik dan he. Van dat
voordeel moet je op gepaste wijze gebruik maken in mijn branche.

Organisatie EURO 2000 geeft zichzelf alvast een schouderklopje.

door Mascha de Jong.

BRUSSEL, donderdag.

Tijd voor een dikke sigaar. Het organisatie-comite van EURO 2000 is klaar met de
voorbereidingen. Niets dan lachende gezichten. Het Koning Boudewijnstadion in
Brussel was gisteren een goed-nieuws-paradijs: 97 procent van de kaarten zijn
verkocht, de teams zijn gearriveerd en volgens de organisatie zijn er geen
noemenswaardige problemen.

Alleen Emile Ratelband ontbrak met zijn tsjakka's. Maar dat viel eigenlijk niet
eens op, want KNVB-voorzitter Jeu Sprengers, zijn Belgische collega Michel
D'Hooghe, toernooi-directeur Alain Courtois van EURO 2000 en zijn Nederlandse
rechterhand Harry Been struikelden meermalen over dynamische woorden en zinnen
als 'hartverwarmend', 'een grote familie', 'weergaloos', 'nooit eerder vertoond'
en 'mooist georganiseerde evenement in de Belgisch/Nederlandse geschiedenis'
tijdens de laatste persconferentie voordat het voetbalspektakel losbarst.

Daarbij geen woord over de eventuele uitsluiting van de Joegoslaven, onwillige
burgemeesters, die in de buurt van Brussel beloftes over het opvangen van de
supporters intrekken, de enorm gebrekkige informatiestroom richting de media en
het kort geding dat journalisten hebben aangespannen, omdat er in de omgeving
van de stadions onmogelijk gewerkt kan worden door alle
veiligheidsvoorzieningen.

Eerlijk is eerlijk, lang niet alles is negatief. Naast de tweehonderd vaste
medewerkers zijn 3200 vrijwilligers klaargestoomd om alles in goede banen te
leiden. Ook nog eens 3600 stadion-stewards houden een oogje in het zeil. En de
openheid van zaken plus de eerlijke verdeling van kaarten die EURO 2000 van
tevoren aankondigde, heeft de organisatie waar kunnen maken. Wat de 1,2 miljoen
kaarten, prijzen tussen de 65 en 525 gulden, betreft: 39 procent (470.000
kaarten) is op naam van het grote publiek gekomen. Via internet konden
liefhebbers zich inschrijven, waarna een loting de gelukkigen aanwees. Nog eens
36 procent (435.000 toeschouwers) is naar de nationale voetbalbonden van de
deelnemende landen gegaan. In totaal valt daarmee 75 procent van de kaarten in
handen van de 'gewone man'. Enkele zwarte handel-gevallen daargelaten, want zo
eerlijk was Harry Been ook wel, helemaal uitroeien van de onderhandse verkoop is
ook EURO 2000 niet gelukt.

Ook de financien kwamen aan de orde: zo heeft Courtois voor het speeltje van de
UEFA de Europese voetbalbond is officieel 'eigenaar' van het op twee na grootste
evenement ter wereld uiteindelijk 122 miljoen gulden tot zijn beschikking.
Daarvan genereren de Belg en zijn kornuiten zeventig miljoen gulden uit de
kaartverkoop. 29 Miljoen komt van sponsors, achttien miljoen uit radio en
tv-rechten en als laatste krijgt EURO 2000 vijf miljoen gulden aan subsidies.
Van al dat geld is ongeveer vijf miljoen gulden in een spaarpot terechtgekomen
voor eventuele onvoorziene gebeurtenissen. Zoals de EURO 2000-organisatie het nu
overziet zullen zij 3 juli, een dag na de finale, een ton overhebben. En daar
kan je in ieder geval een goede sigaar van kopen.

Van der Ende: les aan Oranje.

Van onze Telesportredactie.

HOENDERLOO, donderdag.

De spelers van de Oranje-selectie werden gisteravond na het diner verrast met
een bijzondere lezing. Bondscoach Frank Rijkaard had namelijk toparbiter Mario
van der Ende uitgenodigd om tekst en uitleg te geven over de interpretatie van
de spelregels tijdens EURO 2000. Meestal besluiten de overkoepelende
organisaties als UEFA en FIFA om voor de grote toernooien bepaalde regels aan te
scherpen. Frank Rijkaard vond dat het geen kwaad kon om de spelers hier nog eens
op te wijzen. Overmars dubieusvoor Tsjechie.

Van onze speciale verslaggevers.

HOENDERLOO, donderdag.

Traint Marc Overmars vanochtend zonder problemen mee met de selectie van Oranje
dan blijft de aanvaller uitzicht houden op de openingswedstrijd van het
Nederlands elftal op EURO 2000 tegen Tsjechie. Zo niet dan kan Overmars zich
gaan richten op de tweede groepswedstrijd tegen Denemarken. Lukt het niet dan
wordt spelen tegen Tsjechie inderdaad een groot probleem, onderkende Overmars
zelf. Hij wenst zich overigens niet druk te maken om het bod op hem van Lazio
Roma neergelegd bij Arsenal. Ik ben op dit moment met een EK bezig en niet met
een transfer.

Sinds vrijdag traint Overmars apart. Na de zware dubbele oefensessie van
donderdag had Overmars de volgende dag last van z'n bovenbeen, dat iets was
opgezet. Gisteren trainde hij voor het eerst weer voluit. Sprinten, draaien,
allemaal zonder problemen, maar ook zonder bal. Het gaat erom hoe ik me staande
hou in de groep.

Bondscoach Frank Rijkaard wil geen enkel risico lopen met Overmars en zal hem
bij de geringste twijfel langs de kant houden tegen Tsjechie. Ik maak me serieus
zorgen voor het eerste duel. Inmiddels heeft hij drie, vier trainingen gemist en
we hebben er nog maar drie of vier te gaan. Met zulke kleine blessures moet je
uitkijken. Het wordt een zware wedstrijd en als je dan ineens van 0% naar 100%
moet, dien je extra attent te zijn want anders ben ik hem dadelijk voor langere
tijd kwijt. Twee jaar geleden speelde Overmars met een blessure door tegen
Argentinie tijdens de kwartfinale van het WK en bleek uiteindelijk te veel
gevraagd te hebben van z'n lichaam om te spelen tegen Brazilie.

Patrick Kluivert had last van een geirriteerde enkel en moest de ochtendtraining
achter gesloten deuren voortijdig verlaten. Het was een gevolg van een tackle in
de tweede helft tegen Polen. Rijkaard: Het is niet zorgwekkend met het oog op
Tsjechie. Hij is uit voorzorg naar binnen gegaan en 's middags binnen gebleven.
Evenals Arthur Numan, voor wie het vanwege z'n bovenbeen beter is om maar een
training per dag af te werken.

Uit de trainingen valt trouwens nog niet exact aan te geven welke elf Frank
Rijkaard tegen de Tsjechen het veld in zal sturen. Op het middenveld lijkt hij
te twijfelen tussen Phillip Cocu en Aron Winter als centrale, controlerende
middenvelder. Beiden speelden eenmaal met de aanvallers gistermiddag. Wanneer
Overmars het niet haalt zal Boudewijn Zenden zijn plaats innemen in de aanval
terwijl de Limburger op zijn beurt als linksachter wordt vervangen door Giovanni
van Bronckhorst.

Van der Ende: les aan Oranje.

Van onze Telesportredactie.

HOENDERLOO, donderdag.

De spelers van de Oranje-selectie werden gisteravond na het diner verrast met
een bijzondere lezing. Bondscoach Frank Rijkaard had namelijk toparbiter Mario
van der Ende uitgenodigd om tekst en uitleg te geven over de interpretatie van
de spelregels tijdens EURO 2000. Meestal besluiten de overkoepelende
organisaties als UEFA en FIFA om voor de grote toernooien bepaalde regels aan te
scherpen. Frank Rijkaard vond dat het geen kwaad kon om de spelers hier nog eens
op te wijzen. Overmars dubieusvoor Tsjechie.

Van onze speciale verslaggevers.

HOENDERLOO, donderdag.

Traint Marc Overmars vanochtend zonder problemen mee met de selectie van Oranje
dan blijft de aanvaller uitzicht houden op de openingswedstrijd van het
Nederlands elftal op EURO 2000 tegen Tsjechie. Zo niet dan kan Overmars zich
gaan richten op de tweede groepswedstrijd tegen Denemarken. Lukt het niet dan
wordt spelen tegen Tsjechie inderdaad een groot probleem, onderkende Overmars
zelf. Hij wenst zich overigens niet druk te maken om het bod op hem van Lazio
Roma neergelegd bij Arsenal. Ik ben op dit moment met een EK bezig en niet met
een transfer.

Sinds vrijdag traint Overmars apart. Na de zware dubbele oefensessie van
donderdag had Overmars de volgende dag last van z'n bovenbeen, dat iets was
opgezet. Gisteren trainde hij voor het eerst weer voluit. Sprinten, draaien,
allemaal zonder problemen, maar ook zonder bal. Het gaat erom hoe ik me staande
hou in de groep.

Bondscoach Frank Rijkaard wil geen enkel risico lopen met Overmars en zal hem
bij de geringste twijfel langs de kant houden tegen Tsjechie. Ik maak me serieus
zorgen voor het eerste duel. Inmiddels heeft hij drie, vier trainingen gemist en
we hebben er nog maar drie of vier te gaan. Met zulke kleine blessures moet je
uitkijken. Het wordt een zware wedstrijd en als je dan ineens van 0% naar 100%
moet, dien je extra attent te zijn want anders ben ik hem dadelijk voor langere
tijd kwijt. Twee jaar geleden speelde Overmars met een blessure door tegen
Argentinie tijdens de kwartfinale van het WK en bleek uiteindelijk te veel
gevraagd te hebben van z'n lichaam om te spelen tegen Brazilie.

Patrick Kluivert had last van een geirriteerde enkel en moest de ochtendtraining
achter gesloten deuren voortijdig verlaten. Het was een gevolg van een tackle in
de tweede helft tegen Polen. Rijkaard: Het is niet zorgwekkend met het oog op
Tsjechie. Hij is uit voorzorg naar binnen gegaan en 's middags binnen gebleven.
Evenals Arthur Numan, voor wie het vanwege z'n bovenbeen beter is om maar een
training per dag af te werken.

Uit de trainingen valt trouwens nog niet exact aan te geven welke elf Frank
Rijkaard tegen de Tsjechen het veld in zal sturen. Op het middenveld lijkt hij
te twijfelen tussen Phillip Cocu en Aron Winter als centrale, controlerende
middenvelder. Beiden speelden eenmaal met de aanvallers gistermiddag. Wanneer
Overmars het niet haalt zal Boudewijn Zenden zijn plaats innemen in de aanval
terwijl de Limburger op zijn beurt als linksachter wordt vervangen door Giovanni
van Bronckhorst.

LOAD-DATE: June 12, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               39 of 64 DOCUMENTS

                                  De Telegraaf

                                  May 27, 2000

STAN HUYGENS JOURNAAL - GOUDEN EIEREN VOOR LIESBETH?

LENGTH: 282 words


Liesbeth Mekkering-van Velzen was een van de oprichters van het
headhuntersbureau Interlace. Maar nu, na 14 jaar, vond deze ondernemende dame
het welletjes en wilde zij op eigen benen staan. Ze liet zich uitkopen en
startte in Barneveld haar eigen executive search-onderneming Humatch, die ook
aan werving en selectie doet.

Na 14 jaar in de file te hebben gestaan dacht ik: 'dit wil ik niet meer',
vertelt Liesbeth. Ik zit hier in Barneveld nu in het hart van Nederland. Het is
een centrale locatie en zo ben ik ook beter bereikbaar voor Duitse klanten.

Een goede vriend van Liesbeth is Gerard van den Tweel, vorig jaar uitgeroepen
tot Ondernemer van het Jaar. Deze Nijkerker bezit supermarkten, enkele
congrescentra en een zuivelfabriek. Je gaat in elk geval geen kippen fokken,
sprak hij tot Liesbeth. Maar ik kan me voorstellen dat je wel de kip met de
gouden eieren zult slachten.

De burgemeester van Barneveld, Wim Burgering, kwam poolshoogte nemen, evenals
veel relaties en goede vrienden van Liesbeth, onder wie het restaurateurspaar
Henk en Ingrid Savelberg en couturier Sheila de Vries.

Bewondering.

Martin Schroder hield een openingsspeech en vertelde: Liesbeth bekleedde bij
Martinair ooit verschillende functies en dat deed zij met verve. We waren het
echt niet altijd met elkaar eens maar dat is juist wat ik zo in haar bewonder,
aldus de luchtvaartpionier.

Tot slot begaf het gezelschap zich naar buiten waar per genodigde een ballon de
lucht in ging met een kaartje met naam. Degene wiens ballon het verst komt,
krijgt een arrangement in hotel De Heerlickheijd van Ermelo. En dat is weer de
meest recente onderneming van Gerard van den Tweel.


LOAD-DATE: May 30, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               40 of 64 DOCUMENTS

                                  De Telegraaf

                                  May 27, 2000

ZIJN WIJ RIJP VOOR BEZNINEOORLOG?

LENGTH: 1671 words


ONDANKS PRIJSVERHOGINGEN: Consument rijdt geen kilometer minder Autoverkopen
stijgen naar recordhoogte VVD wil geen conflict met PvdA en D66 Waar blijft de
BENZINEOORLOG? Internetbedrijf bedingt kwantumkorting voor grootverbruikers.

Felle debatten werden er in de jaren tachtig en negentig in de Tweede Kamer
gevoerd over koopkrachtstijgingen van slechts enkele guldens per maand. Dit jaar
is de prijs van euro-loodvrij reeds met 35 cent gestegen. Voor de gemiddelde
autogebruiker betekent dit een lastenverhoging van fl400 per jaar. Daar zouden
vroeger kabinetten over gestruikeld kunnen zijn.

Maar nu: er is wel wat verzet, maar daar is alles mee gezegd. De consument rijdt
geen kilometer minder, autoverkopen stijgen naar recordhoogte en zelfs de
autovriendelijke VVD houdt zich koest.

We tanken een plas en alles blijft zoals het was. door EMILE BODE.

AMSTERDAM, zaterdag.

De opvatting van de woordvoerder van de FNV is illustratief. Nee, we hebben
helemaal geen opvatting over de prijsverhogingen van benzine. Maar u
vertegenwoordigt toch ook een achterban waar deze prijsstijgingen hard aankomen?
Het spijt me, maar we doen hier helemaal niets mee.

Binnen anderhalf jaar tijd is de benzine 70 cent duurder geworden. De
automobilist die 15.000 kilometer per jaar aflegt, is nu gemiddeld fl750 per
jaar meer kwijt aan het Heilige Vocht dan op 1 januari 1999.

Een paar jaar geleden zou zo'n enorme stijging tot grote onvrede leiden binnen
en buiten de politiek. Wie herinnert zich niet het kabaal over de
accijnsverhoging van toenmalig minister Kok in 1991 (het kwartje van Kok). Het
heeft hem vijanden voor het leven opgeleverd.

Mei 2000 is het beeld compleet anders. Het publiek klaagt, maar van massale
acties is geen sprake. Belangenorganisaties schrijven boze brieven naar het
kabinet, maar met een opvallend sausje gelatenheid. De doorgaans
autovriendelijke VVD mort, maar voelt niets voor een conflict met
coalitiegenoten PvdA en D66. Het lijkt alsof Nederland zich niet echt druk maakt
om de explosieve benzineverhoging. Dat is opmerkelijk want automobilist Jan
Modaal zal dit jaar de helft van zijn loonsverhoging aan de pomp moeten
inleveren.

Mazelen.

Ik denk dat er sprake is van een betrekkelijke rust omdat het goed gaat met de
economie. Belangrijker is evenwel dat de burger geen duidelijke schuldige kan
aanwijzen, zegt prof.drs. J.G. de Wit. Hij is vervoersdeskundige aan de
Universiteit van Amsterdam. De duurdere brandstof wordt voornamelijk veroorzaakt
door de stijgende dollarprijs en de ruwe olie. Dat zijn anonieme daders. We
kunnen nu niet lekker tegen het kabinet of tegen een politicus aan schoppen. Het
komt een beetje over ons als de mazelen. We kreunen en rijden extra hard door.

Er is nog iets eigenaardigs aan de hand. Politieke partijen, ministeries en
bepaalde vervoersdeskundigen beweren al jaren dat een forse stijging van de
brandstofprijs zal leiden tot een duidelijke afname van het autogebruik.
Partijen zoals PvdA, D66 en GroenLinks zijn daar dan ook groot voorstander van.

Het Centraal Planbureau (CPB) berekende dat een verhoging van de benzineprijs
met twee gulden leidt tot een daling van het aantal afgelegde kilometers met
maar liefst 38% wat gunstig is voor het milieu. Op basis van deze opvatting had
het autogebruik vergeleken met 1 januari 1999 met minstens 9% moeten afnemen.

Van al deze opvattingen klopt niets, zegt Reinier Treur van Shell. De peperdure
benzine heeft niet geleid tot minder fileleed. Er wordt geen druppel benzine
minder getankt.

Nu hebben de deskundigen weer andere verklaringen waarom het autogebruik niet is
verminderd. Neem GroenLinks. In haar verkiezingsprogramma 1994 werd voorgesteld
de benzineprijs via accijnsverhogingen tot drie gulden te verhogen.
Tegenstanders noemden dit een volstrekt absurde gedachte. De realiteit leert dat
de literprijs de drie pieken nadert. Overigens vooral als gevolg van prijs- en
niet van accijnsverhogingen.

Woordvoerder Bert Herberigs van GroenLinks zegt: Als je rekening houdt met de
werkelijke prijsontwikkeling en de stijging van de levensstandaard over een
periode van tien jaar, is benzine amper duurder geworden. Zo is de prijs in 1998
fors gedaald. Dat de mensen nu niet massaal de auto vaarwel zeggen, komt door de
gestegen welvaart en het feit dat autogebruikers zo'n maatregel nooit abrupt
nemen. Voorts wil ik er op wijzen dat de auto veel zuiniger is geworden. Er
worden in toenemende mate wagens verkocht die 1 op 20 halen. Door deze
ontwikkelingen kun je stellen dat de brandstofprijs per gereden kilometer
helemaal niet omhoog is gegaan.

Vervoerseconoom De Wit heeft nooit geloofd in de opvatting dat een hoge
brandstofprijs onmiddellijk leidt tot minder autogebruik en dus minder
opstoppingen. De files worden voor een groot deel gedomineerd door zakelijke
gebruikers, die meestal hun kosten van de werkgever vergoed krijgen. Voorts denk
ik dat een aantal mensen zich op termijn wel degelijk gaat afvragen hoe ze
zuiniger kunnen omspringen met hun benzineslurpertje. De mensen met een krappe
beurs stellen de onderhoudsbeurten uit, ruilen hun voertuig niet zo snel in en
zullen niet voor elk ritje de vierwieler nemen. Het effect van deze beslissingen
is natuurlijk niet onmiddellijk meetbaar.

Bovendien zijn alle cijfers relatief. Er zijn tienduizenden huisvrouwen die met
hun zuinige autootje hooguit 5.000 kilometer per jaar afleggen. Ze tanken nog
geen tien keer per jaar in totaal 300 liter brandstof. De prijsverhoging van 35
cent dit jaar, kost deze groep op jaarbasis fl100. Die extra uitgave valt in het
niet bij de enorme kosten van de afschrijving van het voertuig.

Verlagen.

Organisaties zoals de ANWB, BOVAG en RAI vinden dat het kabinet de autokosten
onmiddellijk moeten verlagen. Dat kan door 'het kwartje van Kok' terug te
draaien. Rob Boon van de BOVAG zegt: Die accijnsverhoging werd indertijd als
tijdelijke maatregel ingevoerd. Want als gevolg van de lage olieprijs kreeg de
overheid minder inkomsten. Nu is de olieprijs zeer hoog en heeft 'het kwartje
van Kok' de schatkist ruim fl10 miljard opgeleverd. Het is mooi genoeg geweest.

Het kabinet voelt daar niets voor. Volgens minister Gerrit Zalm van Financien is
het kabinet niet schuldig aan de huidige verhogingen. Dat is slechts
gedeeltelijk waar. De afgelopen vier jaar namen de accijnzen en heffingen nog
altijd met 18 cent per liter toe en op 1 januari 2001 gaan de brandstofprijzen
waarschijnlijk opnieuw met 7 cent omhoog. Bovendien leveren volgens Rob Boon
alleen al de laatste prijsstijgingen de schatkist fl800 miljoen aan extra BTW
op.

De ANWB bestrijdt de opvatting van de oliereuzen dat de gestegen benzineprijs
uitsluitend een gevolg is van een combinatie van hoge olie- en dollarprijs en
kostenverhogingen bij raffinage. Als dat zo zou zijn moeten de prijsstijgingen
in heel Europa op ongeveer hetzelfde niveau liggen, zegt woordvoerder Marcus van
Tol. In werkelijkheid bedraagt de stijging tussen 1 februari en nu in ons land
32 cent, maar in Duitsland en Frankrijk slechts 11 cent en in Italie 16 cent. Ra
ra, hoe kan dat?.

Volgens Shell komt dit, omdat er in met name Duitsland een ware prijzenoorlog
wordt ontketend waarbij de grote jongens niet achter kunnen blijven.

Ir. Bas Poell heeft een andere verklaring. De winsten die oliemaatschappijen en
pomphouders opstrijken zijn veel hoger dan ze zelf toegeven. Hoe kan het anders
dat er benzinestations zijn zoals Tango, Avia/Super de Boer en de witte pompen
die soms wel 19 cent goedkoper zijn dan de Shell? Poell en zijn collega Paul van
Selms verwachten ook in ons een prijzenoorlog en zij zullen daar gaarne aan
meewerken.

Deze jonge ondernemers zijn eind 1999 gestart met het internetbedrijf
UnitedConsumers. Al dan niet via het internet kunnen autogebruikers zich bij dit
bedrijf aanmelden. UnitedConsumers probeert vervolgens een kwantumkorting voor
haar leden af te dwingen.

Het gaat om automobilisten die minstens 12.500 km (op benzine) per jaar rijden,
dan wel 20.000 km diesel of 27.500 km LPG.

Bedingen.

Volgens Poell zijn er al 15.000 aanmeldingen binnen. We zijn nu in
onderhandeling met drie oliemaatschappijen om kortingen voor deze leden te
bedingen. De gesprekken lopen op zich heel redelijk. In de zomer hopen we van
start te gaan. Onze leden zouden dan eens per half jaar de korting op hun
bankrekening overgemaakt krijgen.

Hij hoopt op een korting van 12,5 cent per liter. Met 100.000 leden aan het
einde van dit jaar moet dit zeker lukken, zegt Poell.

* Waarom zouden multinationals zoals Shell dit doen?

Poell: De oliemaatschappijen krijgen een vast, groot klantenbestand dat relatief
veel kilometers maakt. Bovendien krijgen de pomphouders extra omzet.

Op de website www.UnitedConsumers.nl kunnen belangstellenden precies te weten
komen tot welk bedrag het voordeel kan oplopen. Dat varieert van een besparing
van fl160 bij 15.000 autokilometers tot ruim fl500 bij 45.000 kilometer of meer.

Zoals zo vaak profiteren de mensen die weinig kilometers afleggen, maar toch
niet buiten hun Heilige Koe kunnen, niet van deze maatregel. Dat zijn
bijvoorbeeld opa en oma met een klein pensioen. Zij bemerken dat de lange
autoritje naar de kinderen en kleinkinderen binnen mum van tijd acht gulden
duurder is geworden.

Het voormalige VVD-kamerlid Jos van Rey stemde in de jaren negentig als enige
van de coalitiepartijen tegen een accijnsverhoging omdat deze niet was
afgesproken in het regeerakkoord. Dat werd mij niet in dank afgenomen, maar ik
vond dat ik volkomen gelijk had. Nu zeg ik: het kwartje van Kok moet ongedaan
worden gemaakt. Ja, mijn partij kan best wat feller in haar protesten zijn.

Van Rey is nu wethouder van Roermond en heeft een bloeiend verzekeringsbedrijf.
Uit solidariteit met de gedupeerde grenspomphouders weigert hij over de grens in
Duitsland te tanken, ook al levert dat ritje hem bijna fl60 per volle tank op.

Deze week moest hij toch wel schrikken. Ik heb voor het eerst voor fl300
getankt.

LOAD-DATE: May 30, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               41 of 64 DOCUMENTS

                                  De Telegraaf

                                  May 19, 2000

COLUMN OPINIE : GEEN RUIMTE VOOR RANDDEBIELEN

LENGTH: 394 words

DATELINE: AMSTERDAM


Geen ruimte voorranddebielen.

Voor de zoveelste keer hebben Engelse, zich voetbalfans noemende mafkezen,
gewone burgers op grove wijze lastig gevallen en bedreigd. Niet in een
voetbalstadion maar op straat. In dit geval in het centrum van de stad
Kopenhagen. Alleen buiten de stadions slagen deze relbeluste asociale idioten er
tegenwoordig nog in zich aan andermans have en goed te vergrijpen. Mensen die
niets met voetbal van doen hebben te molesteren en te terroriseren en -omdat ze
nu eenmaal met een club of land mee reizen- het voetbalimago nog dieper te
beschadigen dan de laatste tijd al het geval is geweest.

Voetbal misbruikt, en als legitimatie dus weer van het begaan van abjecte
wandaden waarvan ieder normaal denkend mens zo langzamerhand de buik goed vol
heeft.

Uiteraard heeft de Engelse voetbalbond bij monde van de heer Davies zijn excuses
aangeboden voor het waanzinnige wangedrag van - dit keer- de Arsenal-fans. En
ook zal hij zich opnieuw met de Engelse politie en de minister van sport
verstaan. Maar wat moet gastland Denemarken daarmee. Volgende keer zijn het
bijna niet van echte voetbalfans te onderscheiden randdebielen van andere
Engelse clubs. En straks ook gebeurt het weer in andere landen dan Frankrijk
(1998), Turkije en Denemarken afgelopen woensdag. Het gaat immers steeds weer om
hetzelfde: Engelse hooligans die bij gebrek aan opvoeding, maatschappelijke
controle, gebrekkige sancties en wat al niet meer, op afschuwelijke wijze de
beest uithangen zodra ze het eiland verlaten.

Over een paar weken gaat in ons land en Belgie het EURO 2000 van start. En ook
dan zullen deze maatschappelijk ontspoorde extremisten opnieuw iedere kans
aangrijpen die geboden wordt de openbare orde te verstoren, zoals te doen
gebruikelijk met grof geweld. In Kopenhagen hebben vier Nederlandse
politiemensen namens EURO 2000 hopelijk kunnen zien en leren hoe de twee
organiserende landen straks verschoond kunnen blijven van het kotsmisselijk
makende geweld in stad en straat rondom belangrijke voetbalwedstrijden. Precies
zo meedogenloos optreden zoals dit soort criminele vandalen doorgaans doet, als
het daarvoor de ruimte krijgt, zou een prima optie zijn. Met alle (gelegenheids)
wets- en rechtsregels die mogelijk zijn. En met onverbiddelijke steun van de
politiek, al is het maar voor de tijd dat EURO 2000 duurt.

LOAD-DATE: May 20, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               42 of 64 DOCUMENTS

                                  De Telegraaf

                                  May 13, 2000

HONGARIJE. KUUROORD OM VAN TE WATERTANDEN

LENGTH: 1062 words

DATELINE: EGER


Egerszalok doet het anders HONGARIJE Een kuuroord om van te watertanden NICO VAN
DER ZWET SLOTENMAKER.

Kuuroorden zijn niet aan mij besteed. Er zijn er simpelweg te veel van om
geloofwaardig over te komen. Kijk, dat er op een bepaalde plaats geneeskrachtig
water op kan borrelen is te accepteren. Maar het kan niet zo zijn dat bij iedere
dikke boom halt gehouden moet worden, omdat juist op die plek een bron
ontspringt die het geheim van de eeuwige jeugd met zich voert. Trouwens, water
is niet eens nodig. Als het in geen velden of wegen te vinden is weet men te
vertellen dat het alleen en uitsluitend al de lucht is die u van uw chronische
rugpijnen zal verlossen.

En vooral als zulke zaken zich afspelen in een land als Duitsland, waar het
ziekenfonds een deel van de behandelingen voor zijn rekening neemt, is enige
achterdocht op zijn plaats.

In Hongarije kan men er ook wat van en het is dan ook met enige tegenzin dat ik
mij door een gids laat meevoeren naar het acht kilometer buiten Eger gelegen
Egerszalok waar zich uiteraard een thermaalbad bevindt. En dit is het.

Andere wereld.

Nauwelijks bewegwijzerd kom je in een hoekje van een andere wereld. Geen
paleisachtige constructie met in witte jassen gestoken semi-geleerden, maar een
wat morsig man achter een loketje wiens T-shirtje zijn buik niet in bedwang kan
houden. Omdat ik 'van de pers' ben mag ik met mijn begeleidster gratis
binnentreden, al kan de toegangsprijs nooit een onoverkomelijke hindernis zijn.
Twee gulden en je bent voor 24 uur onder de pannen. Want een sluitingsuur heeft
de inrichting niet.

Alles speelt zich af in de buitenlucht onder aan een bergje dat heet water
ophoest en daarbij zoveel zout meebrengt dat de entourage een beetje aan een
poollandschap doet denken.

Eerst onder de douche die ook volledig automatisch is, omdat een klein stroompje
is afgeleid naar een paar regenpijpen waaronder de gasten zich kunnen badderen,
voordat aan het echte werk wordt begonnen. Dat vindt plaats in twee bassins
waarin uitsluitend gezeten wordt. Een meer ontspannen sfeer heb ik zelden
meegemaakt. Het schijnt dat er aan de andere kant van de berg ook een badje voor
blootlopers is, maar daar doet men wat schimmig over. Hongarije is immers een
kuis land en overal elders en ook in hotelsauna's loop je niet ongekleed rond.

De mare gaat dat grote ondernemingen allang een lokkend oog op de bronnen van
Egerszalok hebben laten vallen om er een riant hotel overheen te bouwen en de
toegangsprijs drastisch te verhogen. Dat dit niet gebeurd is, wordt
toegeschreven aan de barmhartigheid van de huidige eigenaren die vinden dat ook
het gewone volk recht heeft op deze ontspanning en de hele affaire niet puur
zakelijk wenst uit te baten. Er is dan ook nog steeds geen hotel in het dorp.
Enkele particulieren verhuren een kamer en je kunt ook je eigen tent meenemen om
langs het parkeerterreintje op te slaan.

En als je eens wat anders wilt, zit je zo in Eger, waar de historische stadskern
heel wat te kijken biedt en de terrassen vol zitten. Een wandeling naar het
kasteel is een verplicht nummer. Het slot stamt uit de dertiende eeuw en waar we
nu na wat schermutselingen mee te maken hebben zijn de overblijfselen van het in
gotische stijl opgetrokken bisschoppelijk paleis uit 1470. Voor diepgravers is
er een ondergronds systeem van kazematten waar je alleen met een gids in kunt
afdalen en verder is er een muntmuseum waar de bezoekers in de gelegenheid
worden gesteld zelf ook eens een munt te slaan. Voor velen een droom, al zou men
wellicht liever aan de bankpapierpers staan.

Gangenstelsel.

Buiten de kazematten zoekt Eger het nog wel meer onder de grond, want onder de
stad bevindt zich een 130 kilometer lang gangenstelsel van wijnkelders.
Hongarijes meest bekende wijn, het stierenbloed, komt uit deze streek.

Er is iedere dag markt in de stad en naast rijk gevulde stallen treft u nog
immer het gerimpelde koopvrouwtje dat niet meer dan wat knollen of wortelen in
de aanbieding heeft.

Buiten de bezienswaardigheden die uw aandacht wel een dagje opeisen vallen twee
dingen in de stad mij bijzonder op. Het is er brandschoon en het feit dat zoiets
een Nederlander frappeert, zegt veel over de situatie in zijn eigen dorpen en
steden. Ten tweede kan je overal zitten in Eger. Ook dat wordt zeldzaam in
toeristenoorden.

Lieden die een kroeg drijven vinden al die openbare bankjes maar niks, omdat hun
terrasstoelen leeg blijven en de autoriteiten die daarin mee blijken te denken
verdedigen het verdwijnen van publiek zitmeubilair met erop te wijzen dat het
samenscholingsplaatsen voor baldadige jeugd of landlopers kunnen worden. Door
die vrees worden de notabelen van Eger niet bereden en zelfs op de muurtjes rond
de plantsoenen zijn houten vlondertjes gelegd om het je naar de zin te maken.
Staan moet je alleen bij de bekendste hamburgertent, want of je nu in de ochtend
of de late avond passeert, het is er altijd meer dan stampvol.

Dat geldt ook voor het zwembad. Niet zomaar een weilandje met een kuip in het
midden, maar een terrein zo groot als tien voetbalvelden met negen bassins,
waarvan zeven worden gevuld met warm bronwater. Hoewel het in de winter in
Hongarije flink kan vriezen is het openluchtbad het gehele jaar geopend. Je kunt
dan van je kleedhokje via een verwarmde gang naar de baden wandelen en als je er
eenmaal inzit heb je uiteraard van de kou geen last meer.

Zwempaleis.

Hoewel water gezien de recente overstromingen geen populair onderwerp is in
Hongarije, moeten we er in Eger nog even op doorborduren. Naast het openbare bad
verrijst namelijk een torenhoog gebouw dat het nieuwe zwemstadion moet worden.
Daar is veel over te doen geweest in de stad. Nadat de burgemeester de eerste
steen had gelegd moest hij na de verkiezingen het roer overgeven aan zijn
tegenstander die tegen de komst van het zwempaleis had gefulmineerd omdat hij
vond dat het geld wel beter kon worden besteed. Later zei hij echter niet meer
terug te kunnen omdat de contracten al waren getekend en de aannemers reeds door
zijn voorganger waren ingehuurd. Dus komt Eger straks te zitten met een kind dat
weleens een waterhoofd zou kunnen hebben. Nou ja, als het je niet bevalt kan je
altijd nog de bus naar Egerszalok nemen.

Want eenvoud is nog steeds het kenmerk van het ware. En dat geldt zeker voor
Hongarije.


LOAD-DATE: May 16, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               43 of 64 DOCUMENTS

                                  De Telegraaf

                                  May 6, 2000

DE TOEKOMST VOLGENS FUTUROLOOG PAUL OSTENDORF - WE ZULLEN GO D ZIJN

LENGTH: 2050 words


DE VLEESGEWORDEN Prozac-pil is hij ooit genoemd. Internetgoeroe, techno
-optimist en neo-groupie zijn andere geuzennamen die hij voert. Paul Ostendorf
(45) is als futuroloog kind aan huis bij alle grote bedrijven in Nederland en
daarbuiten. Tien jaar geleden ging hij de straat op om internet aan de man te
brengen. Ik wou ze wakker schudden, maar moest constateren dat iedereen toen nog
veel te druk was met asfalt, rails, wegen en waterwegen.

Nu is internet er dan eindelijk om de wereld op sleeptouw te nemen naar de
informatiemaatschappij. Maar visionair Ostendorf is alweer gigastappen verder.
Hij heeft zich op gen- en nanotechnologie gestort en zijn voorspellingen zijn
adembenemend. Over een paar honderd jaar kijken de mensen terug naar onze tijd
en zeggen ze tegen elkaar: 'Toen gingen ze nog allemaal dood, wat hopeloos
ouderwets'. En: Mens en computer zullen samensmelten, dat is zeker.

Paul Ostendorf, geniaal fantast of fantastisch genie? Kiest u zelfMILCO AARTS.

DEN BOSCH, zaterdag.

Optimistischer worden ze niet gemaakt. Paul Ostendorfs geloof in wetenschap en
technologie kent namelijk geen grenzen. Alles komt goed? Ben je gek, alles wordt
nog veel beter. Je kunt niks bedenken, voorwerp of wezen, of je stopt er chips
in en het functioneert beter, zegt hij met een licht Brabantse tongval. Ook de
mens? Juist de mens. Laat een bouwkundig ingenieur maar eens kijken naar het
ontwerp van een mens en de tranen schieten in zijn ogen. Een mens kan drie dagen
zonder water, drie minuten zonder lucht en dertig dagen zonder eten. En dan die
botjes, van kalk. Een keer goed vallen en het is gebeurd. Ons skelet kan wel wat
titanium gebruiken. En waarom zouden we niet, als de wetenschap ons die kans
biedt, naar een situatie toegaan, waarin we met garantie zo'n 150 jaar oud
worden?.

Paul Ostendorf is hooguit een paar centimeter korter dan de gemiddelde man, maar
verder ziet hij er precies zo uit. Haar in een scheiding, stropdas, hemd en pak,
metalen brilmontuur. Keurig, met een aardige, modern ingerichte flat in
's-Hertogenbosch. Tikje zakelijk. Hij heeft dan ook weinig tot niets op met de
New-Agebeweging. Mysterie en magie vindt hij hocus pocus. Tot wijsheid geworden
kennis, is zijn enige medicijn voor de mens. Maar hij vindt het ook weer niet
erg, eigenlijk prima zelfs, als Jomanda een zaal vol bezoekers instraalt.
Jomanda straalt in, ik straal liever uit, zegt hij glimlachend terwijl hij
Rooibosthee serveert, omdat die vrij van looizuur de gezondheid bewaakt en geen
gele vlekken achterlaat in zijn kopjes.

Ook Ostendorf staat voor volle zalen. Hij geeft zo'n honderd lezingen per jaar,
door het hele land heen en hij zou er met gemak driehonderd kunnen geven, want
bedrijven, politiek en complete raden van bestuur staan voor adviezen van de
trendwatcher in de rij. Nederland staat nu eenmaal stijf van de seminars, zegt
hij relativerend. En ach, ik ga met liedjes het land in, dat is zo'n beetje wat
ik doe. Ter Lering ende Vermaeck. Want de Brabander, gezegend met een grote
dosis humor, zorgt er tijdens zijn lezingen voor dat zijn publiek om de tien
minuten flink kan lachen, want het is voor hen natuurlijk ook vaak een dagje
uit.

Wat zegt Ostendorf dan dat hij zo in trek is bij de bazen van grote
multinationals en het 'gewone' publiek? Zomaar wat citaten: Als je nu een
computer koopt, moet je hard naar huis hollen, anders is hij al verouderd. ...In
de nieuwe eeuw zullen we in elk geval twee schokkende dingen zien. Een: De mens
creeert zelf leven, in het laboratorium wel te verstaan. Zo van: nu is dit dood,
maar als ik zo doe, dan gaat het leven. En twee: We gaan een computer creeren
met een synthetisch bewustzijn. Een computer met een ik-beleving...Er komt een
moment dat de mens de machine niet meer hoeft te begrijpen, maar dat de machine
de mens begrijpt. Het toetsenbord wordt overbodig. Je denkt woorden rechtstreeks
de computer in.Fase.

Hoe verzint hij het? Ik verzin niks, ik lees me helemaal suf, zegt hij.
Vakbladen, filosofie, economie, natuurwetenschappen en ik surf onwaarschijnlijk
veel. Ik vind alles interessant. Ieder kind heeft een fase waarin hij honderd
keer achter elkaar begint te vragen: waarom. Waarop de ouders na de twaalfde
keer schreeuwen: 'DAAROM!' Ik ben die fase eigenlijk nooit ontgroeid. Verder
moet je niet vergeten dat ik me vanaf 1990 alleen maar bezighoud met trends en
nieuwe ontwikkelingen. Voor mijn werkgever Cap Gemini ben ik de hele wereld
afgereisd op zoek naar nieuwe trends. Congressen, seminars, alles. Ik heb tijden
in de laboratoria van Apple en IBM gezeten. Ontelbare keren was ik in Sillicon
Valley. Ik vloog soms 80.000 kilometer per maand op zoek naar nieuwe informatie.
De gemiddelde snelheid van mijn leven lag toen ruim boven de 100 kilometer per
uur. Het was een grote jetlag.

Maar dan heeft hij ook wat. De ontwikkelingen in de technologie gaan op dit
moment ook zo verschrikkelijk snel. De Amerikanen zeiden altijd: The sky is the
limit, nu zeggen ze: The sky is no longer the limit. Mooi voorbeeld is het
experiment met schoenen waarin je niet meer kunt verdwalen, de zogeheten
GPS-schoenen. GPS staat voor Global Positioning System, wat een navigatiesysteem
is dat je nu al in je auto kunt laten zetten. In de hakken zitten accu's en als
je in die schoenen loopt, voel je door de druk van de zijkanten waar je heen
moet. Dat is natuurlijk een geweldige ontwikkeling voor mensen die blind zijn.
De blindengeleide hond weet bijvoorbeeld niet waar de V&D is, die schoenen weten
dat wel.

De techniek als controleerbaar wonder. Ostendorf strooit kwistig met
voorbeelden. Een doof meisje van twaalf jaar oud kan weer horen nadat een
minuscuul chipje trillingen doorgeeft aan de gehoorzenuw. Blinden kunnen weer
zien door middel van chips die de gezichtszenuw activeren. Dat geldt trouwens
niet voor mensen die vanaf de geboorte blind zijn, haast de futuroloog zich. Het
visuele geheugen moet de kans hebben gekregen om zich te ontwikkelen. Er is wel
een blinde geweest die door middel van de nieuwe techniek voor het eerst zag. Ze
lieten hem een biljartbal zien en vroegen hem wat hij zag. Hij kon het niet
zeggen. Wat zie je nou, hielden ze aan. Hij wist het niet. 'Tja', zei hij, 'het
is een vorm, meer weet ik niet'. Pas toen hij het vastpakte, wist hij wat het
was.

Het zijn mooie voorbeelden voor wat ze waard zullen blijken te zijn, maar de
verhalen van Paul Ostendorf hebben tegelijkertijd ook iets huiveringwekkends.
Hij ziet de wetenschap en de technologie zich zo ontwikkelen dat de computer de
mens op enig moment voorbij zal streven. Het is een denkbeeld dat veel mensen
schrik aanjaagt. Een aantal jaren geleden zorgde de 'Una-bomber' in de Verenigde
Staten voor grote opschudding door aanslagen te plegen op geleerden die bezig
waren met dit soort grensverleggend onderzoek. De man, inmiddels veroordeeld,
wilde zo voorkomen dat de mens uiteindelijk slaaf wordt van de technologie.

Dat was een zonderling, zegt Ostendorf, blikje Coke-light in zijn hand. Hij was
inderdaad een van de weinigen die voorzag wat er staat te gebeuren. Maar in mijn
visie wordt de mens nooit de slaaf van de computer. Wanneer de technologie de
biologie voorbijstreeft, zal er symbiose ontstaan: mens en computer zullen
samensmelten. Zoals wij er nu uitzien, zien we er over duizend jaar echt niet
meer uit, dat mag je rustig van me aannemen. Over twintig jaar al zullen we
chips in of op ons lijf hebben waarop we bijvoorbeeld sofinummers, pincodes en
voor mijn part bonuspunten zetten. Wat denk je van een chip in je hand. Schud je
iemand de hand dan wisselen de chips in die handen met elkaar informatie uit.
Hoe je heet, wat je doet, waar je telefonisch te bereiken bent, eventueel
hobby's of iets waarnaar je op zoek bent. Kom je thuis, dan hoef je je hand
alleen maar boven de computer te houden en die neemt dan al die nieuwe gegevens
over voor je adressenbestand. In de 22ste eeuw zal er een volledige fusie zijn.
Als ik dat vertel, roepen mensen: Ben je gek, ik laat niets aan mijn lijf doen.
Waarom niet, vraag ik dan, een pacemaker laten mensen er toch ook inzetten. En
als ik kijk naar de huidige generatie, dan zie ik dat ze zo ongeveer overal
piercings in duwen, dus die lijkt er al aardig klaar voor.

Een kleine bovenlaag experimenteert er inderdaad lustig op los, maar de
goegemeente kijkt met argusogen naar de nieuwe ontwikkelingen die op hen
afkomen. En dat baart toekomstgoeroe Ostendorf wel enige zorgen. Het is
inderdaad nog nooit zo snel gegaan als nu. De kopgroep heeft haast en veel van
die ontwikkelingen worden de gewone man een beetje door de strot geduwd. Dat is
natuurlijk een groot probleem. Er is overigens wel een verklaring voor waarom
die kennisgroei zo hard gaat. Er zijn meer levende geleerden dan dooie. Als je
alle geleerden vanaf de oude Grieken bij elkaar optelt, kom je nog lang niet op
het aantal dat nu actief is. Daarnaast kunnen de huidige geleerden bogen op de
kennis die al die dooie wetenschappers hebben voortgebracht en dat is niet
gering. En verder is het zo dat kennis nog nooit zo snel de wereld is rondgegaan
als nu. Iets wat iemand nu ontdekt, kan binnen een halve dag al worden toegepast
door wetenschappers waar ook op onze planeet.

De ellende is alleen dat het vaak zo verkeerd wordt gepresenteerd door diezelfde
wetenschap. Genetische manipulatie bijvoorbeeld is rampzalig neergezet. Alleen
die woorden al. Manipulatie heeft iets heel negatiefs. Het had genetische
optimalisatie moeten heten. En ze hadden ook niet moeten beginnen met eetbare
producten. Alles wat je inslikt, is eng. Ze hadden met katoen moeten beginnen.
Ze hadden moeten zeggen: kijk eens wat een mooie shirtjes we nu kunnen maken,
die zijn kwalitatief veel beter. Als je het niet uitlegt, haken mensen af. Als
je ze geen goede argumenten geeft, wordt de discussie alleen maar door emoties
beheerst. En angst is daar een belangrijke van.

Dat is jammer, want juist genetica kan de mensheid veel goeds brengen, verwacht
de Bosschenaar. Als we nu aannemelijk kunnen maken dat we binnen twintig jaar de
tachtig belangrijkste erfelijke ziekten hebben uitgebannen als gevolg van
genetisch onderzoek, dan kijk je toch heel anders tegen die ontwikkeling aan. En
die kant zullen we opmoeten, want of je genetica nu leuk vindt of niet, je
krijgt het nooit meer weg. Moet ook niet. Onderzoek moet altijd blijven. Kennis
moet kunnen rijpen tot wijsheid en met wijsheid zullen we ons voordeel doen.
Denk even een miljoen jaar terug, aan de Neanderthaler die in Zuid-Limburg op
een steenkolenbedding een beetje zat dood te vriezen, terwijl tien meter onder
hem steenkool lag die hij zo in de hens had kunnen laten vliegen. Het is toch
best fijn dat we dat nu wel weten en zelfs nog een stukje verder zijn.

Er zal een moment komen in de toekomst dat de mens alle materie kent en
beheerst. Dat mag een paar eeuwen duren, maar mensen als Ostendorf timmeren nu
al aan de weg. Als hobby probeert de visionair alle mogelijke geluiden
natuurgetrouw na te bootsen met zijn computer. Hij voert de maten en
verhoudingen in van een viool, de houtsoort en structuur, de materie van de
snaren. Pas als je helemaal begrijpt wat een viool is, kun je hem namaken, zegt
Ostendorf. Dan kan de computer klinken als een Stradivarius.

Het gesprek komt op nanotechnologie, een tak van wetenschap die nog in de
embryonale fase verkeert. Uitgangspunt is dat alle materie is opgebouwd uit
atomen. Op het moment dat je de atomaire blauwdruk hebt van een voorwerp, dan
kun je het maken. Het enige dat je nodig hebt, zijn atomen en die zijn er te
over. Je gebruikt er je eigen afval voor, zegt Ostendorf, daarin zitten alle
moleculen die je nodig hebt. Rond 2050, verwacht ik, zullen we tomaten kunnen
creeren in een zogeheten biogenetische foodprocessor. Maar natuurlijk ook heel
complexe objecten. Grondstoffen zullen geen probleem meer zijn, die haal je
gewoon uit je eigen vuilnisbak. Dit is dus de ultieme groene revolutie die we
moeten omarmen.

Velen denken dat God het heelal schiep en het leven. Ostendorf ziet dat, met
uitzicht over Den Bosch, net even anders. Ik zie dat het heelal bezig is een God
te maken. We evolueren. Eerst zullen we van Homo Sapiens verworden tot Homo
Geneticus Manipulaticus. Maar we zullen verder gaan tot we alles weten.

LOAD-DATE: May 9, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               44 of 64 DOCUMENTS

                                  De Telegraaf

                                 April 29, 2000

30 SECONDEN RECLAME 20.000 UUR WERK

LENGTH: 2058 words


COMMERCIE20.000 uur werk voor 30 seconden reclame.

Reclamespots waren jarenlang het stiefkindje van de showbizz. Acteurs die eraan
meededen werden met de nek aangekeken. Hoe anders nu. Veel spotjes zijn een
genot om naar te kijken. Je kan er beroemd mee worden (Cora van Mora), acteurs
willen maar wat graag (Maarten Spanjer, Peer Mascini, Loes Luca) en ze houden er
nog een leuk zakcentje aan over ook. Aan een spotje van zo'n 30 seconden wordt
gemiddeld 40 mensen drie maanden intensief gewerkt, meer dan 20.000 manuren dus.
TVWeekeinde keek rond in het snelle reclamewereldje.

Elke seconde staat vast, we laten niets aan het toeval over. Een gemiddelde
tv-commercial is, omgerekend naar seconden, duurder dan de bioscoopfilm The
Titanic.

Heineken heeft zelfs een werknemer in dienst die de hele wereld over vliegt om
de biertjes te tappen die in de commercials te zien zijn. Hij is in staat om de
schuimkraag op de millimeter nauwkeurig bij de rode ster op het glas te laten
beginnen.

Tekst: MARK VELDKAMP

Alsof het zwaarbewaakte staatsgeheimen betreft weigert een aantal toonaangevende
reclame-productiemaatschappijen alle medewerking aan dit artikel over het maken
van reclamespots. In de studio's zijn pottenkijkers niet welkom. Gelukkig kent
Nederland een hoge dichtheid aan goede reclamemakers, die zich overigens vrijwel
allemaal in de hoofdstad, het snel kloppende hart van kunst en cultuur, hebben
genesteld. En niet allemaal zijn ze zo afhoudend.

Victor Silvis, Peter Clercx, Frank van Ree en Thierry Somers, respectievelijk
'creative director copy', 'creative director art', rtv producer en art director
van reclamebureau 'Publicis' gaan, zoals het een goede reclamemaker betaamt, wel
in op het verzoek en begrijpen wel iets van 'free publicity'. Hoewel ze het
eigenlijk niet nodig hebben. Want de mannen hebben het druk, zeer druk.
Reclamejongens komen om in het werk, niet zelden letterlijk. Vijftigplussers
zijn in deze wereld dun gezaaid.

Het is een 'make believe-wereld', niets is wat het lijkt. Alles draait om
creativiteit en snelheid, sfeer en details. Iedereen heeft z'n eigen
specialisatie en formule ontwikkeld om de juiste toon te zetten, kleur te
realiseren of gevoel op te wekken. Alle middelen zijn toegestaan om het juiste
beeld te creeren. Er wordt dan ook intensief gebruik gemaakt van kilometers
plakband, nietmachines, opgezette dieren en computer-correcties.

Volgens Frank van Ree is een commercial niets anders dan een sterk
gecomprimeerde speelfilm: Elke seconde staat vast, we laten niets aan het toeval
over. Een gemiddelde tv-commercial is, omgerekend naar seconden, duurder dan het
maken van de bioscoopfilm The Titanic. Hoewel we het meestal over niet meer dan
30 seconden hebben, zijn er gemiddeld drie maanden zo'n veertig vakmensen mee
bezig.

En die zijn tot heel wat in staat. Iedereen heeft zijn specialiteit. Clercx:
Onze klanten zijn veeleisend. Ze weten precies wat ze willen. De marketing
communicatie-afdelingen van met name de grote ondernemingen maken hun huiswerk
goed en weten de toon en uitstraling van de verschillende merken in het algemeen
exact naar voren te halen. Als het budget, dat kan varieren van enkele
tienduizenden guldens tot vele miljoenen, bekend is gaan we aan de slag.

De art-director en de copy-writer moeten volledig op elkaar zijn ingespeeld.
Onze inspiratie borrelt meestal naar boven op een terras of andere relaxte
lokatie, op het kantoor lukt het niet. Als het lekker loopt kun je met een paar
woorden al een beeld scheppen. Het is van cruciaal belang dat je niet te ver
doorschiet. Reclame moet altijd simpel blijven, alles wat je bedenkt moet je
steeds terugkoppelen naar de essentie van de briefing.

Vrijwel gelijktijdig met dit proces gaat het viertal op jacht naar de juiste
regisseur. We zien dat echt als 'art-buying', een goede regisseur
vertegenwoordigt een enorme toegevoegde waarde. Nederland telt ongeveer vijftig
commercial-regisseurs, die stuk voor stuk hun eigen specialisatie hebben, van
table-top en dieren tot humor en sfeerbeelden.

Topfilmers als Mike van Diem, Eddy Terstal en Robert-Jan Westdijk hebben
allemaal hun sporen verdiend met speelfilms en zien in toenemende mate het maken
van commercials als een artistieke uitdaging. En als een goede boterham.

Na de selectie van de regisseur volgt de casting van de acteurs, het zoeken naar
de juiste locatie en de beste crew, de cameraman, geluidsman, stylisten,
decorbouwers, catering, make-up/kleding, etc.

Er wordt niets aan het toeval overgelaten. Voor de complete karavaan het
vliegtuig in stapt een groot deel van de commercials wordt op locatie in het
buitenland gedraaid moet er nog een weerverzekering worden afgesloten. De premie
bedraagt niet zelden eenderde van de totale kosten van een productie. De
verzekering is vanwege het enorme risico alleen nog bij enkele gespecialiseerde
bedrijven in Engeland af te sluiten.

Peter Clercx: Het licht is heel belangrijk. Voor Nescafe moesten we in Spanje
draaien. Na twee dagen begon het te regenen en het is niet meer opgehouden. Als
je beseft dat de draaitijd tot op het uur is vastgelegd, begrijp je dat de
frustratie lichtelijk toeslaat. Er is uiteindelijk besloten een schilder uit
Engeland over te laten komen die aan de hand van foto's de achtergrond
levensecht namaakte. De commercial is uiteindelijk in de studio afgedraaid en
niemand ziet het verschil...

Er kan veel mis gaan, problemen die niemand verwacht. Silvis: We hebben eens een
meisje gehad dat een kopje cappuccino moest drinken. Zo'n scene neem je
natuurlijk een eindeloos aantal keren op. Op het moment dat de koffie voor haar
werd neergezet, bekende ze dat ze zwaar allergisch voor melk was, wat moet je
dan?.

Van Ree: Als je een commercial moet draaien in een treincoupe krijg je ook te
maken met specifieke problemen. Toen we in Frankrijk wilden draaien en
informeerden naar de huurprijs voor een treinstel, de locomotief en het baanvak
kwam dat op een miljoen gulden per dag. Uiteindelijk kozen we voor het bouwen
van een prijzige set in de studio. Het voorbijrazende landschap neem je dan
apart op en monteer je in de ramen. Bij het knippen in de verschillende shots
krijg je op het moment dat je wilt monteren anders plotseling te maken met
totaal verschillende uitzichten...

Eet ook nooit van de overheerlijke gerechten die onder hete studiolampen staan,
de kans dat je je tanden zet in een stuk plastic, gips, klei of iets anders
onbestemds is groot. Dat geldt ook voor ijsblokjes, die worden stuk voor stuk
met de hand gemaakt van kunststof, met de ideale vorm en helderheid. We moeten
wel, de klant eist een optimale presentatie van zijn product. Met onze lange
draaidagen en al die hete lampen is kleur en stevigheid anders nooit vast te
houden.

Naast het feit dat het viertal gewoon absoluut vakwerk wil leveren zijn ook de
klanten zonder uitzondering bijzonder kritisch. Heineken heeft zelfs een
werknemer in dienst die de hele wereld over vliegt om de biertjes te tappen die
in de commercials te zien zijn. Hij is in staat om de schuimkraag op de
millimeter nauwkeurig bij de rode ster op het glas te laten beginnen. Maar ook
de condensdruppeltjes moeten de juiste grootte hebben en over de kleur mag
uiteraard geen enkele discussie bestaan.

Het filmen van een mooi opgemaakt bord spaghetti zal voor velen waarschijnlijk
tamelijk slaapverwekkend zijn, maar Clercx en Silvis hebben het ook anders
meegemaakt. Voor Shell zaten we in de Mohave-woestijn in Noord-Amerika. We
hadden bedacht om een Ferrari bij te laten tanken door een Hercules
123-provider, een kolossaal vliegtuig. Vervolgens kregen we van Ferrari de
reservewagen van Formule 1 coureur Michael Schumacher, die we bij de gratie Gods
kregen losgepeuterd, compleet met testrijder en voormalig Formule 1 coureur
Nicola Larini. Vervolgens hebben we de Hercules op vijf meter boven de racewagen
laten vliegen! Met een soort 'Bat-mobiel', een open sportwagen met daarop een
camera gemonteerd scheurden met een snelheid van 250 kilometer per uur op en
neer over de zoutvlakte. Dat was een waanzinnige week! Allen de benzineslang en
het vulpistool zijn later ingemonteerd. Voor de rest kwam er geen trucage aan te
pas. Het heeft de nodige zweetdruppeltjes gekost, maar voor ons was een
jongensdroom uitgekomen...

ALTIJD OP JACHT NAAR MARKANTE KOPPEN.

Arjan Boot winkelt graag. De Amsterdamse Kalverstraat op en neer bijvoorbeeld,
of de P.C. Hooftstraat. Hij jaagt er echter niet op kleding, maar op markante
koppen. Voor een flinke neus of een kale kop kan ik zomaar vallen.
Zwaarlijvigheid is ook zo mooi. Ik geloof niet in lelijkheid...

Arjan Boot is eigenaar van Hollands Glorie, een van de belangrijkste
castingbureaus van Nederland. Ruim tienduizend mensen heeft hij nu in zijn
bestand zitten, van Tibetaanse monniken en Zweedse schonen tot eskimo's en
aboriginals. Maar ook hele gewone Nederlanders met een kleine 'afwijking'. Ik
kan ook enthousiast worden van de stoicijnse blik van een indiaan, of de blauwe
ogen van een donkere vrouw.

De bron van Boot is onuitputtelijk. Hij levert mensen voor commercials en
speelfilms. Soms hebben de reclamebureaus er maar een nodig, soms moet hij 1500
figuranten optrommelen.

Zeven jaar had Arjan Boot een castingbureau, toen hij in 1996 plotseling besloot
met een rugzak en duikapparatuur de wereld rond te trekken. Drie jaar duurde het
avontuur en sinds een jaar is hij weer 'in the running'.

Na ruim vijftig speelfilms staat zijn vizier nu met name gericht op commercials
en fotografie. Wie wordt uitgekozen voor een rol in een commercial, ontvangt
voor een draaidag - inclusief de afkoopsom voor het recht van uitzending -
minimaal 3500 gulden. Topfotografen en -acteurs van internationaal kaliber
ontvangen niet zelden een gage - inclusief de eerder genoemde 'buy-out' - van
een slordige 70.000 gulden per dag. Maar ook onbekende gezichten kunnen
dergelijke bedragen verdienen als zij worden gebombadeerd tot 'het gezicht' van
een product.

De kans om daadwerkelijk op televisie te verschijnen na de casting bij Arjan
Boot is vrij groot. Je moet aanvoelen wat het reclamebureau en de regisseur
zoeken. Ik laat alleen mensen opdraven als ik er vrij zeker van ben dat ze ook
daadwerkelijk in het plaatsje passen.

Het casten is trouwens met weinig glamour omgeven. Het is voorbij voor je er erg
in hebt, tien minuten is al tamelijk lang. De ruimte wordt meestal gevuld door
de opname-apparatuur en een kruk. De opdrachten lijken simpel, zoals op de dag
dat wij langs kwamen: U zit in een wankel roeibootje en probeert op te staan,
kunt u dat even voordoen? Goed, nu graag nog even ongedwongen in de camera
kijken... Dank u...

De databank met de tienduizend gezichten blijkt nog altijd niet compleet.
Streetcasting is voor Arjan dan ook de gewoonste zaak van de wereld. Een
Braziliaanse voetballer voor de McSalsa van McDonalds haalde ik uit een
Latijns-Amerikaanse bar in Amsterdam en een groep Amazone-indianen voor een
commercial vond ik op het Waterlooplein.

Voor veel mensen is het een leuk zakcentje. We hebben 'hobby-acteurs' die zo hun
normale inkomen met dertig procent aanvullen.

Naast Hollands Glorie Casting is Arjan ook directeur van Barketing. Dit bedrijf
houdt zich bezig met de vercommercialisering van Nederlandse top dj's en vj's,
zoals Marcello, 100% Isis, Dimitri, Doran & Danielle Kwaaitaal en R.E.L. Bij
Barketing wordt getracht de gezichten van de house-cultuur te integreren in
reclame, series en speelfilms.

Bart van Dam van het Amsterdamse productiebedrijf G-Spots staat al vijftien jaar
achter de camera, waarvan vier jaar als regisseur. Hij won onder meer goud op
het reclame-filmfestival in Montreux, de Europese 'Cresta-award' en sleepte een
eervolle vermelding in de wacht tijdens de uitreiking van de vakprijs 'Euro
Best' in Londen.

Volgens Van Dam is een goede type-casting van vitaal belang. Alles draait om de
juiste mensen. Het reclamebureau kan een prachtige commercial bedenken, maar als
daar de verkeerde mensen in spelen kun je volledig de plank mis slaan.

Arjan Boot duikt na de casting, die tot laat duurt, nog even het clubleven in.
Even rondneuzen, want als je ergens mooie koppen tegenkomt, is het wel in de
Amsterdamse uitgaansscene. Wat een vak, he?.

Met dank aan Holland Equipment, Amsterdam.

LOAD-DATE: May 3, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               45 of 64 DOCUMENTS

                                  De Telegraaf

                                 April 27, 2000

BRETAGNE SLAAT ALARM OVER OLIE OP STRANDEN

LENGTH: 876 words


De Franse regering wordt grove nalatigheid verweten bij het schoonmaken van de
toeristische kust van Bretagne nadat 12 december vorig jaar bij zware storm de
Maltezer tanker Erika met 30.000 ton zware stookolie aan boord in tweeen was
gebroken.

We kunnen roepen wat we willen, maar Parijs luistert toch niet, zegt
burgemeester Christophe Priou van Le Croisic aan de Franse westkust. De
populaire badplaats is met La Baule en Pornichet het zwaarst getroffen de
olieramp.

Deze week moesten hele stukken strand opnieuw voor het publiek worden gesloten
omdat nog steeds kleine klonters olie aanspoelen. Verschillende laboratoria
hebben inmiddels aangetoond dat de zware stookolie uit de Erika
kankerverwekkende stoffen bevat. Je moet er niet aan denken dat kinderen die op
het strand spelen, met dat spul in aanraking komen, aldus een onderwijzeres uit
La Baule.Aansprakelijk.

In navolging van collega's van getroffen badplaatsen langs de Bretonse zuidkust
heeft burgemeester Priou de eigenaar van de olielading, TotalFinaElf, juridisch
aansprakelijk gesteld. We moeten wel, want onze regering laat het hopeloos
afweten. Parijs doet helemaal niets en wij blijven met de rotzooi zitten.

Inmiddels houden de lokale toeristenbureaus rekening met een daling van zo'n 40
procent aan badgasten. Met Pasen zijn tienduizenden Fransen uit de grote steden
persoonlijk poolshoogte gaan nemen aan de Atlantische kust. Zij hebben met eigen
ogen gezien dat de stranden tussen de Golf van Morbihan en La Rochelle nog lang
niet schoon zijn.

De afgelopen dagen zijn duizenden reserveringen geannuleerd, zegt een
medewerkster van de VVV op het populaire eiland Belle-Ile. Van de Franse toerist
hoeven we dit jaar niets meer te verwachten. Misschien dat buitenlandse gasten
op het allerlaatst besluiten toch nog te komen, maar we hebben er een hard hoofd
in.Verloren.

De toeristische sector van Bretagne en Loire-Atlantique spreekt al van een
verloren seizoen. Ook de visserijsector, de oesterkwekers en de beheerders van
de beroemde zoutpannen bij Guerande en Noirmoutier klagen steen en been.
Voorzitter Janick Vigo van de Kamer van Koophandel (CCI) in Morbihan noemt de
400 miljoen gulden die de regering in het Fonds voor Schadeloosstelling heeft
gestort, een schijntje.

De totale schade zal ongetwijfeld in de miljarden lopen. Dat betekent voor een
groot aantal kleine zelfstandigen die leven van toerisme, visserij of
oesterkweek onherroepelijk de doodsteek, meent Vigo.

Met name het olieconcern TotalFinaElf en de regering wordt grove nalatigheid
verweten. Van het begin af aan is de olieramp met de Erika door Parijs
onderschat, zegt burgemeester Priou. Minister Dominique Voynet van Milieu wilde
aanvankelijk zelfs haar vakantie er niet voor onderbreken. Toen later de omvang
van de ramp bekend werd, deed de regering nog steeds niets.

Je zou verwachten dat TotalFinaElf door de regering onder druk zou worden gezet
als eigenaar van de olie en huurder van het schip, vervolgt de burgervader op
hoge toon. Maar nee hoor, iedere verantwoordelijkheid wordt ontkend en Parijs
heeft daar kennelijk vrede mee. Zelfs nu nog wordt het olieconcern de hand boven
het hoofd gehouden. Een typisch voorbeeld van staatsprotectionisme, ten koste
van de gewone burger.Bedreiging.

Vigo en zijn collega-ambtsdragers vinden het ronduit schandalig dat pas nu is
besloten om de resterende olie uit de gezonken Erika te laten pompen door het
Frans-Noorse consortium Coflexip/Stolt. Omdat de taaie stookolie daarvoor eerst
weer vloeibaar gemaakt moet worden, alvorens het naar de oppervlakte kan worden
gepompt, vrezen zij opnieuw een bedreiging van het milieu.

Een verloren seizoen is meer dan genoeg. Wij eisen van de autoriteiten garanties
dat onze stranden niet weer besmeurd raken, wanneer door slechte
weersomstandigheden de naar boven gepompte olie op drift raakt, aldus
loco-burgemeester Pierre Sastre van La Baule.

Inmiddels hebben de burgemeesters van de badplaatsen steun gekregen van
verscheidene collega's op het platteland in de buurt van Donges aan de Loire,
waar de olieresten van de Erika tijdelijk worden opgeslagen. De nabijgelegen
dorpen Montoir-de-Bretagne en Trignac vrezen dat de kankerverwekkende stoffen
van de stookolie in het grondwater terecht zullen komen.

Enkele weken geleden ging de ongeruste bevolking van Donges uit protest de
straat op, nadat was uitgelekt dat vlak bij de plaats waar de olieresten van de
Erika worden opgeslagen, zich tevens een 'voorlopige' olie-opslagplaats bevindt
van de in 1978 voor de Bretonse kust gezonken tanker Amoco Cadiz.

De milieubeweging vraagt zich af hoe het mogelijk is dat duizenden tonnen
olie-afval, die een rechtstreeks gevaar vormen voor de volksgezondheid, ruim 20
jaar later nog steeds niet zijn verwerkt in de nabijgelegen raffinaderij.

Zo stapelen zich de vragen op aan het adres van de verantwoordelijke
Milieuminister Dominique Voynet. De Bretonnen wachten allang niet meer op de
antwoorden. Wat hen betreft heeft de regering in Parijs afgedaan. Het vertrouwen
in de nationale politici heeft het nulpunt bereikt. Geen wonder dat er zo een
nieuwe voedingsbodem wordt gecreeerd voor nationalistische gevoelens en
separatisme, aldus een lokale bestuurder.

LOAD-DATE: April 28, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               46 of 64 DOCUMENTS

                                  De Telegraaf

                                 April 8, 2000

DE PIEPER ONS GEHEIME WAPEN. NEDERLANDSE AARDAPPEL ELK JAAR DE GROND IN
WERELDWIJD

LENGTH: 715 words


Nederlandse aardappel elk jaar over de hele wereld de grond in.

Tekst: FELIX WILBRINK .

We prikken ze ongemerkt weg, met een beetje jus of een klontje boter, de
Opperdoezen, Bildtstars, Redstars, Berbers, Mona Lisa's, Malta's en Alpha's.
Vlijtig worden er miljoenen aardappels per dag geschild. 83 kilo per hoofd van
de bevolking per jaar. Voor bij het warme eten, of voor in de salade. Van Gogh
zag al hoe de arme Brabantse boeren zich louter met aardappelen voedde.
Nederland, aardappelland.

Hoe kan dat nu? Iedereen weet dat aardappelen uit Zuid-Amerika komen en door de
Columbussen werden meegenomen naar Europa. In het begin kwamen daar ongelukken
van. Een kok serveerde de besjes die aan de uitgebloeide plant verschijnen en
vergiftigde bijna het halve Franse hof. Anderen schilden de aardappels terwijl
ze net lekker groen waren geworden. Nu lag het Brusselse hof met buikpijn in
bed.

Maar het gewone volk zag wel wat in de aardappel. Je stop zo'n knol in de grond,
wacht een half jaar en hupla, een hele hand vol knollen. De kleintjes daartussen
stop je het jaar daarop weer in de grond, zie daar, alweer een schep vol lekkere
aardappelen.

Heel Europa stond vol aardappelen. Totdat de ene ziekte na de andere toesloeg.
Snotballen kwamen er uit de grond. Aaltjes vraten de vruchten op. Het loof werd
ziek. Wat nu. Op een plek in de wereld echter bleven ze maar mooi aardappelen
houden. Waar? In Nederland natuurlijk, in Groningen en Friesland, op de vette
klei, pal achter de zeedijkjes.

Nu pas weten we wat er aan de hand was. De aardappelziekte (phytophthora) werd
verspreid door een luisje. Dat beestje kwam niet tegen de wind op, de wind die
eeuwig landinwaarts woei. Nu pas weten we welke andere ziektes de aardappel
kunnen bedreigen, zoals lakroest en bruinrot.

Welke Nederlander kent niet het verhaal van het Bintje? De schoolmeester die de
ideale aardappel kruiste en deze noemde naar zijn leerling Bintsje. Jazeker, ze
heette Bintsje, maar het werd Bintje. Het succes was overweldigend. Nederland
werd marktleider met die superaardappel.

Een algemeen alarm ging door ons land. Gifpiepers, riep de milieubeweging.
Tonnen en tonnen bestrijdingsmiddel hadden de boeren nodig om de aardappelen nog
een beetje redelijk van het land te krijgen. Het was waar, maar een nieuw ras
introduceren is niet zo eenvoudig. De hele aardappelverwerkende industrie was
ingesteld op het Bintje. Dan moet je niet van het ene jaar op andere met een
Bildtstar aankomen. In Friesland hadden ze een prachtig nieuw ras gekweekt.
Iedereen enthousiast. Je hebt niet zomaar een aardappel die aan de 70
voornaamste eisen voldoet. Goed bestand tegen ziektes, mooie kleur, goeie smaak,
veel droge stof en dan komt opeens de frietfabriek klagen. De aardappel is te
stevig, onze frietmessen slijten te snel. Iedere keer moet het verwerkingsproces
worden gestopt om nieuwe messen te plaatsen. Dit kost ons een vermogen...

Weg aardappel, waar vanaf de eerste kruising ruim zeven jaar aan is gewerkt. Je
kruist twee interessante aardappels. Gewoon, met een penseeltje. Dan worden de
zaadje opgevangen en uitgezaaid. Daar gaan ze, op naar de eerste knolletjes.
Voor het eerst buiten, op proefperceeltjes. Na het eerste jaar worden ze
bekeken. Zijn ze mooi geel, een beetje vast, smaken ze lekker, zijn ze resistent
tegen de bekende ziektes? Zo beginnen, ieder jaar opnieuw 12.000 potentiele
nieuwe rassen.

Als de bovenste knoopjes van de meisjes in de groentewinkel los gaan, en de
nieuwe jonge sla van het land in de kisten ligt te pronken, dan willen we jonge
mooie aardappelen. Malta was de oplossing. In de jaren dertig al verscheepten we
ons pootgoed naar Malta. Nu gaat het naar alle landen rond de Middellandse Zee.
Om de primeurs zitten we nooit meer verlegen. Zo groot is het succes van ons
pootgoed dat ze in Turkije op het ogenblik niet weten wat ze toch met al hun
aardappelen aanmoeten.

Ze hebben meer gedaan, die nijvere aardappelmannen die over de hele wereld afzet
voor hun pootgoed zochten. Zo wisten ze in het zo arme Pakistan de boeren te
ontzetten uit de greep die de oppermachtige doorverkopers op het traditionele
kweekgoed hadden. Zo betekende de aardappel voor die mensen de vrijheid en de
hogere welstand die het ons vijf eeuwen geleden bracht.

LOAD-DATE: April 11, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               47 of 64 DOCUMENTS

                                  De Telegraaf

                                 April 8, 2000

NEDERLANDS CHIRURGENTEAM HELPT OVERBEVOLKT CAIRO MET RISKANT E OPERATIES. HART
VOOR EGYPTE

LENGTH: 1428 words


Nederlands chirurgenteam helpt overbevolkt Cairo met riskante
operatiesHARTVOOREGYPTEMummies krijgen meer medische aandacht dan
plattelandsbevolking.

In Egypte loopt momenteel een DNA-onderzoek van mummies. De hightech -operatie
moet inzicht geven in de geneeskunde van de oude Egyptenaren. Verwacht wordt ook
dat er oplossingen worden gevonden voor huidige ziekten.

Het gespecialiseerde onderzoek staat mijlenver af van de realiteit van de gewone
man. Wie op het Egyptische platteland ziek wordt heeft het moeilijk. Veel
voorzieningen zijn onvoldoende. De vereniging Vrienden Nederland-Egypte heeft
daarom vier ambulances geschonken.

Maar ook in de hoofdstad Cairo kan men hulp gebruiken. Voor wie het kan betalen
zijn er op westers niveau staande priveklinieken, maar de massa is afhankelijk
van hospitaals waar men het niet zo breed heeft. Het initiatief een groep
Nederlandse hartspecialisten en een verpleegkundige naar het Nasser Instituut te
sturen was daarom meer dan welkom.

Een verslag vanuit een stad waar net zo veel mensen wonen als in heel
Nederland.door FRANK VAN VLIET.

CAIRO, zaterdag.

Voor een man die er zojuist een zware hartoperatie op heeft zitten toont Elas
Said Armanios zich zeer monter. Bij elke ontmoeting met een Nederlandse arts
gaan zijn duimen omhoog en worden er handen gedrukt. De grote grijns verdwijnt
daarbij nimmer van het gezicht van de 62-jarige Egyptenaar.

Armanios heeft ook alle reden dankbaar te zijn. Zonder de Nederlandse inbreng
had hij geen toekomst meer gehad. De Egyptische geneesheren in het Nasser
Instituut hadden een week geleden geweigerd hem te opereren. De ingreep werd als
te riskant gezien. Een mooi klusje voor de gasten uit Nederland: een team van
acht Nederlandse specialisten aangevuld met drie Nederlandse Egyptenaren voor
hand- en spandiensten als vertalen en uitleg bij culturele verschillen.

Het elftal heeft vakantiedagen opgenomen om in de Egyptische hoofdstad ruim een
week lang hartoperaties uit te voeren. Cardio-chirurg Hauw Sie en
cardio-anesthesioloog Johan Damen, die zichtbaar genieten van de opgetogen
Armanios, wisten niet dat hun patient speciaal voor hen was 'bewaard'.

Het was inderdaad geen eenvoudig geval. De man had al eerder twee hartinfarcten
gehad en we hebben vijf bypasses uitgevoerd, maar alles is prima verlopen, zegt
Sie.Nephoutblokken.

Zoals iedere Nederlander verbaast hij zich nog iedere dag in Cairo. Over het
feit dat zijn patient nu wordt warm gehouden door een elektrisch kacheltje
waarop nephoutblokken staan te gloeien, bijvoorbeeld. Dat zou in Nederland niet
kunnen. De arme man wordt nu aan een kant gegrild en is aan de andere kant nog
steenkoud, zegt Damen.

Damen houdt tegenover de Egyptenaren zijn mond daarover dicht. De Nederlandse
vrijwilligers waken ervoor zich als arrogante alleswetende doktoren uit het
rijke westen op te stellen. Het is voor ons ook goed. Je beseft weer eens dat we
thuis enorm zijn verwend. Alles wat we daar als vanzelfsprekend ervaren moet
hier nog worden geregeld, meent de cardio-anesthesioloog.

'Thuis' dat is het ziekenhuis in Zwolle en het streekziekenhuis van Hengelo.
Daar is het initiatief voor de hulpverlening aan Egypte geboren. Gangmaker
achter het project is dokter Salah Samsaid. De 46-jarige Nederlandse-Egyptenaar
loopt glimmend van tevredenheid rond. Het is zo mooi om te zien hoe warm we hier
zijn ontvangen. Iedereen werkt mee; de Nederlandse ambassade en het Egyptische
ministerie van Gezondheid. Heerlijk.

Samsaid geniet van het project dat mede door geld van het plaatselijke
bedrijfsleven en bijdragen van de Egyptische-Nederlandse gemeenschap mogelijk is
gemaakt. De cardioloog wil het liefst alle vooroordelen tussen zijn twee
vaderlanden uit de weg helpen. Hij waakt er voor de medische stand in Egypte als
minder dan die in Nederland te beschrijven. Daarom krijgt hij het bijna moeilijk
om het nut van het hulpproject uit te leggen.

Gelukkig zijn daar de harde cijfers die duidelijkheid verschaffen. In Nederland
worden per jaar 15.000 hartoperaties uitgevoerd. In Egypte zijn dat er maar
6.000. Het land heeft echter wel ruim 60 miljoen inwoners, bijna vier keer zo
veel dan Nederland.

Wie het Nasser Instituut binnenstapt herkent in een blik het probleem van Cairo:
overbevolking. In de keurige met marmer beklede entree wemelt het van de mensen.
Mannen spelen met hun kralenkransjes en vrouwen met hoofddoeken of in strakke
jeans wachten tot er ergens weer een deur opengaat die hen verder
helpt.Complicaties.

De intensive-care afdeling van de hartafdeling is daarbij een oase van rust. Op
de schoongeboende vloer lopen we met plastic zakjes om de schoenen door het
zaaltje, op zoek naar de Nederlandse artsen. Door hun lengte zijn ze, zelfs in
hun 'operatiegroen', snel te herkennen. De groep is in conclaaf over een patient
die door een Egyptische arts is geholpen. Er zijn bij de jonge vrouw
complicaties opgetreden. Zoals overal op de wereld zoeken de geneesheren steun
bij elkaar voor een opinie. Men is het snel eens. De temperatuur van de vrouw is
al 42 graden en stijgt nog steeds. Het dure medicament Dantroleen zou uitkomst
kunnen bieden. Dit medicijn is in heel Egypte echter niet verkrijgbaar.
Gesuggereerd wordt het uit Israel te laten overvliegen.

Een uur later horen we dat het geen zin meer heeft. De vrouw is overleden.
Hoewel de patient niet aan de Nederlanders was toebedeeld is er toch wat van
verslagenheid. Een dode went nooit; en zeker niet als het voorkomen had kunnen
worden.

Zo zie je maar weer hoe rijk wij het hebben. Dat is ook van de reden waarom ik
dit graag doe. Toch een beetje het gevoel dat je vanuit je comfortabele positie
in Nederland iets kunt teruggeven, zegt Damen.

Om de stemming op te vrolijken wordt er verteld over de Egyptische gastvrijheid.
Het gebaar van de Nederlandse koffiemachine bijvoorbeeld. De Egyptenaren hadden
vernomen dat er in Nederland geen Turkse koffie wordt gedronken en hadden daarom
een koffiezetmachine opgeduikeld. Het toestel wordt bewaakt en bediend door een
Egyptenaar aan personeel is geen gebrek en als een Nederlander koffie wil
springt hij bijna in de houding.

De gewoonte uitgebreid warm te lunchen hebben de Nederlanders niet overgenomen.
Zonde van de tijd. Er moet gewerkt worden. Het verzoek in plaats daarvan
broodjes te serveren werd niet helemaal begrepen. Tussen de enorme sandwiches
lag toch weer zo'n beetje de hele lunch.

Dat de Nederlanders van aanpakken houden is inmiddels bekend. Ze zijn aardig en
altijd op tijd, zegt verpleegster Gihan. Onze landgenoten beginnen om halfacht
'smorgens en werken door tot halfacht 'savonds. De stad hebben ze nog nauwelijks
gezien. Vrijdag, de islamitische vrije dag, is er pas tijd voor een uitstapje
naar de piramides.

Je bent 'savonds doodop, zegt Sie. Het niveau van het personeel is goed en ook
de kwaliteit van de apparatuur valt mee, maar je hebt toch het gevoel dat er
ieder moment iets mis kan gaan. Er is bijvoorbeeld wel een opwarmmatras voor de
patient, maar dan ontbreekt er weer het apparaat waarmee het kan worden
aangesloten. Dat wordt allemaal wel opgelost, maar het maakt het werken zwaar.
Een operatie is een aaneenschakeling van 1001 handelingen en die zouden bijna
automatisch moeten verlopen. Hier moet ik er veel meer op letten.Trainingen.

Ook Sie wil zijn werkwijze niet opleggen. Wel worden er door de Nederlanders
trainingen gegeven, maar daarbij ligt, net als bij de nabesprekingen, de nadruk
op het uitwisselen van informatie. Het is de bedoeling de samenwerking voor de
langere termijn vast te leggen. Gedacht wordt aan stages van Egyptenaren in
Zwolle en Hengelo. Aan alleen een weekje snijden hebben ze hier natuurlijk niks,
meent Damen.

De hele groep krijgt opeens te horen dat ze verwacht worden bij de minister van
Gezondheid die hen wil bedanken. Het team neemt gelaten plaats in het aftandse
busje dat met doodsverachting door het dolle verkeer in de miljoenenstad wordt
gestuurd. De minister, Ismail Sallam, blijkt zelf hartchirurg te zijn. Dat
schept een band. Toch blijft de sfeer wat onwennig. Aan de Arabische gewoonte
uitgebreid vriendelijkheden uit te wisselen voordat er zaken worden gedaan zijn
de Nederlanders nog niet gewend.

Na afloop van het onderhoud verwoordt anesthesist-assistent Steven Westrup de
algehele stemmig. Aardig man, maar het kostte ons wel een operatie. Zuster
Gijan, cardio-anesthesioloog Johan Damen (links) en cardio-chirurg Hauw Sie
bespreken de toestand van de zojuist geopereerde patient Elas Said Armanios.
EIGEN FOTO

LOAD-DATE: April 11, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               48 of 64 DOCUMENTS

                                  De Telegraaf

                                 April 1, 2000

SPOEDCURSUS ROZENGEUR EN MANESCHIJN

LENGTH: 612 words


Catie Curtis breekt met eerste album dat haar platenmaatschappij
overleeftSpoedcursus rozengeur en maneschijn.

Zelfs onder de meer dan 30.000 mensen die tot nu toe haar nieuwe album hebben
aangeschaft, zijn er maar weinig die weten dat Catie Curtis al een hele
(platen)carriere achter de rug had voor ze 'A Crash Course In Roses' maakte. Het
Canadese platenmaatschappijtje Guardian, dat haar in 1996 onder contract nam, op
basis van een vijftal eerdere, in eigen beheer uitgebrachte cd's, ging vorig
jaar spectaculair failliet, precies op het moment dat haar tweede album, 'Catie
Curtis', in tegenstelling tot haar eerste op het label, 'Truth From Lies',
voorzien van een echt budget en een echte producer (Roy Bittan van The E -Street
Band), werd gedistribueerd. Gelukkig wisten de 'Triple A' en 'Americana'
radiostations, die haar single 'Soulfully' bleven draaien, dat niet, zodat
Curtis tenminste in kleine kring nog enige indruk kon maken, zoveel zelfs dat
het resulteerde in een uitnodiging om tweede stem te komen zingen op Kris
Kristoffersons 'The Austin Sessions'.

Ik ben altijd een groot bewonderaar van Kris geweest. Zelf had ik hem nooit
durven bellen, hoewel ik als een van de eersten in de business wist dat hij
tweede stemmen zocht voor een album, waarop hij zelf nog een keer zijn grootste
hits zou zingen. Maar 'money men' zijn niet zo verlegen. Eentje die voor ons
alletwee werkt, heeft ons bij elkaar gebracht. Zo kwam ik op 'Nobody Wins' te
zingen. Kris was niet kapot van het concept van 'The Austin Sessions', maar toen
hij drie lege weken in zijn agenda vond, tussen filmprojecten door, is hij er
alsnog mee akkoord gegaan. 'Nothing to it', zijn gevleugelde woorden in 'Blume
In Love', de romantische komedie van Paul Mazursky uit 1973, met Susan Anspach
en George Seagal, waarin hij een hippie speelt met wie de hoofdrolspeelster
revanche neemt op haar ontrouwe echtgenoot, uiteraard om tot de ontdekking te
komen dat ze meer op haar bordje heeft genomen dan ze op kan, was volledig van
toepassing op 'The Austin Sessions': acht goeie vrienden in een band, plus acht
nog iets betere als 'harmony', op al die meesterwerken die tot de Amerikaanse
muziekcultuur zijn gaan behoren. Het leek een briljant idee, even artistiek als
commercieel, maar 'The Austin Sessions' heeft weinig gedaan. Critici vonden het
een nogal overbodige onderneming; het grote publiek, waarvan 'Nashville' zeker
was dat het voor het album zou vallen als een blok, bleek nauwelijks
geinteresseerd. Ach, Kris overleeft het wel en mijn carriere heeft er een
'boost' gekregen.

Ik weet zeker dat Rykodisc, waar 'A Crash Course In Roses' is uitgekomen, mij
via Kristofferson heeft 'ontdekt', maar evengoed hadden ze geen idee wie of wat
ze in huis hadden gehaald. Je weet in mijn positie echt wel hoe laat het is als
mannen en vrouwen in 'business suits' aan een mahoniehouten tafel gaan zitten
mompelen dat je werk 'zo volwassen' is dan bedoelen ze: wij 'beautiful people'
mogen het misschien nog een beetje begrijpen, maar vergeet het gewone volk maar
het succes van 'A Crash Course In Roses' heeft ze voorlopig het zwijgen
opgelegd. Ze zijn zelfs hun eigen 'hype' ik zou een 'folk rock goddess' zijn,
rijk aan levenservaring en 'long on feeling', die songs schrijft voor mensen die
sinds Dylan elektrisch ging niet meer weten waar ze het zoeken moeten gaan
geloven. Nee, ze vonden het niet zo'n goed idee om mijn Best Album Award van de
Gay & Lesbian Music Association in mijn bio op te nemen, maar aan de andere
kant: mijn aandeel in 'Dawson's Creek' was ook wel uitgewerkt, zonder dat ik
Sixpense None The Richer was geworden. En alle beetjes helpen.


LOAD-DATE: April 4, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               49 of 64 DOCUMENTS

                                  De Telegraaf

                                 March 29, 2000

COLUMN TELEVISIE : TERREUR

LENGTH: 245 words


Zulke tv, schreven we ooit over 'Breekijzer', daar lusten wij wel pap van. We
bedoelden daarmee dat we plezier beleefden aan het toenmalige Robin Hood
-gehalte, het aan de kaak stellen van ambtelijke willekeur en dwarsliggerij, het
opentrekken van loketten die voor het gewone volk onbereikbaar zijn en het te
kijk zetten van het treiter- en zuigapparaat dat burgers verhindert hun recht te
zoeken.

Die loftuiting moeten we inmiddels nuanceren. 'Breekijzer' is een kwaadaardig
programma geworden. De presentator laat te duidelijk merken dat hij de Gewone
Man die hij in zijn korte introductie steeds centraal stelt, niet meer nodig
heeft. Storms speelt Storms, en je ziet de mensen voor wie hij 'recht' zoekt,
steeds meer met open mond en niet meer gelovend naar hun held kijken.

Deze keer ging hij zo ver dat hij een directeur in diens eigen kantoor bijna
bedreigde (Meneer Storms, ik moet u erop wijzen dat u hier niet in een openbaar
gebouw bent...), contracten voor diens ogen verscheurde en met gevaarlijke
populistische uitlatingen strooide (U gaat wel om met centjes van de
belastingbetaler he!).

'Breekijzer' begint daardoor een genante vertoning te worden en de presentator
een terrorist. Zijn tactiek, een tegenpartij zoeken die te beschaafd is om een
straatvechtersaanval met gelijke munt te pareren, wordt te doorzichtig.

Er zal iemand moeten komen die het gat in de markt ontdekt: een
anti-Storms-cursus voor managers.

TON DE ZEEUW

LOAD-DATE: March 30, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               50 of 64 DOCUMENTS

                                  De Telegraaf

                                 March 25, 2000

JE WILT ELKAAR SPREKEN EN IN DE OGEN KIJKEN BEELDTELEFOON DE TOEPASSING VOOR
NIEUWE GENERATIE INTERNET

LENGTH: 1226 words


Hij pleit al jaren bij de overheid om nu eindelijk eens serieus werk te maken
van de aanleg van een supersnel glasvezelnetwerk in heel Nederland. De
miljardenverslindende aanleg van de Betuwelijn is hem een doorn in het oog. Het
miljarden guldens die dat nu worden aangewend om goederen van Rotterdam zo snel
mogelijk in Duitsland te krijgen, kunnen beter worden gebruikt om Nederland tot
koploper en trendsetter op de elektronische snelweg te maken.

Eckart Wintzen, ondernemer, visionair en bovenal luis in de pels van behoudend
ondernemend en besturend Nederland. Aan conventies heeft hij een broertje dood.
Regelmatig schopt hij tegen heilige huisjes om onder de aandacht te krijgen dat
een supersnel glasvezelnetwerk (breedbandnetwerk) niet alleen een duur speeltje
is voor grote bedrijven. Het leven van de gewone burger kan ingrijpend
veranderen door de onbegrensde nieuwe communicatievormen die mogelijk zijn via
breedband. Door hoogwaardige beeldtelefonie kan zelfs een deel van de
fileproblematiek op een milieu-vriendelijke manier worden opgelost.

Door MONIQUE HARMSEN.

AUSTERLITZ, zaterdag.

Op dit moment is het magertjes gesteld met de ontwikkeling van een breedbandnet
in heel Nederland. Er zijn miljarden guldens voor nodig en noch de overheid noch
het bedrijfsleven staan te trappelen om deze investeringen te doen. Dit mag de
pret voor Wintzen niet drukken. Hij heeft er alle vertrouwen in dat het er ooit
zal komen. Op zijn eigen onconventionele manier hoopt hij een steentje bij te
dragen met een hoogwaardige beeldtelefoon waarbij mensen oog in oog met elkaar
kunnen praten.

Het systeem, dat gebruik maakt van een verbinding van 2 megabit per seconde
ofwel 20 tot 50 keer de capaciteit van gewone telefoonlijnen, wordt nu op kleine
schaal uitgetest in het kantoor van zijn duurzame investeringsmaatschappij
Ex'tent, verscholen in de bossen bij Austerlitz. In de volgende fase zullen er
duizend apparaten worden uitgezet onder politici en andere beslissers in
Nederland. Wintzen hoopt hen hiermee te overtuigen van het belang van breedband.
Hierdoor zou er een einde moeten komen aan de kip/ei-situatie, waarbij er geen
netwerk komt omdat er te weinig toepassingen zijn en te weinig toepassingen
omdat er geen netwerk is.

De eerste slag lijkt inmiddels gewonnen. Onlangs besliste de Raad voor Verkeer
en Waterstaat, een adviesorgaan voor de regering waarin Wintzen ook zitting
heeft, dat er een kenniswijk komt waarbij 50.000 huishoudens zullen worden
aangesloten op een breedbandnetwerk.

Wij willen met dit project laten zien dat het hier niet gaat om een nieuw
elitair snufje. Het is geen systeem dat alleen voor bedrijven bedoeld is. De
grootste toepassing ligt in gewone telefonie. Van geklets tussen mensen zoals
jij en ik, aldus Wintzen.

Op de vraag of mensen daar nu echt op zitten te wachten niet iedereen ziet er
thuis of op kantoor immers altijd op zijn voordeligst uit reageert hij
geprikkeld. Ik ben ervan overtuigd dat die behoefte er latent is. Er is altijd
een barriere bij nieuwe toepassingen. Je kunt het vergelijken met de komst van
het antwoordapparaat. In het begin moest niemand daar iets van hebben. Langzaam
maar zeker is men hier aan gewend geraakt en als je een ludieke boodschap
inspreekt is het zelfs leuk! Over vijftien jaar zullen mensen in paniek raken
als het beeld tijdens het telefoneren wegvalt.

postzegelformaat.

De nieuwe beeldtelefoon heeft volgens hem niets te maken met wat op dit moment
mogelijk is via internet. De stomste vorm van beeldcommunicatie is die waarbij
je elkaar via internet op postzegelformaat kunt zien. Daarna komen de
video-conferenties. Dat is een speeltje voor dure heren in pakken die elkaar op
grote afstand willen zien. Omdat dit nu nog via dure communicatielijnen gebeurt
worden zoveel mogelijk mensen in een zaaltje gepropt waardoor de vergadering
vaak ontaard in chaos. Dat voegt niets toe aan de communicatie. Je kunt iemand
niet in de ogen kijken en dat is toch het belangrijkste voor een goed gesprek.

De nieuwe beeldtelefonie voegt deze menselijke dimensie toe. Bij de huidige
beeldverbindingen is het niet mogelijk iemand in de ogen te kijken omdat mensen
in plaats van in de camera die boven het beeldscherm zit, naar het scherm
kijken. Bij het door Ex'ovision ontwikkelde systeem zit de camera als het ware
achter het beeldscherm waardoor je als je op het beeldscherm kijkt de andere
persoon direct in de ogen kunt kijken.

Aanvankelijk zal deze toepassing in het bedrijfsleven worden getest, maar het
gaat uiteindelijk om tante Agaat die gewoon wil kletsen. Trouwens, ook bij
zakelijke gesprekken is 80 procent gewoon gebabbel. Met de gewone telefoon heb
je hierbij het probleem dat je niet kunt zien of iemand met zijn gedachten nog
bij het gesprek is. Daar heb je je ogen voor nodig. Die heb je ook nodig om te
zien of je gesprekspartner iets voor je voorstel voelt. Al die mannen in pakken
die op Schiphol rondlopen stappen in het vliegtuig omdat ze hun zakenpartner in
de ogen willen kijken.

Zelf is Wintzen ook een frequent reiziger naar San Francisco waar hij een
multi-mediaschool heeft. Ik ga nu vijf tot zeven keer per jaar naar San
Francisco, dat zou makkelijk terug zijn te brengen tot 1 a 2 keer.

De mogelijkheden zijn volgens Wintzen onbegrensd. Denk je eens in dat je je
ouders in een verzorgingstehuis dagelijks via de telefoon even kunt spreken en
zien, een dokter kan een videospreekuur houden waarbij niet al te ingewikkelde
klachten op een efficiente manier kunnen worden afgewikkeld. Als je partner in
het ziekenhuis ligt kun je hem buiten de gewone bezoekuren om even een hart
onder de riem steken. Er zullen allerlei nieuwe toepassingen ontstaan die we nu
nog niet eens kunnen bedenken.

In zijn eigen kantoor komt in ieder geval een beeldtelefoon. We hebben de
laatste tijd nogal uitgebreid waardoor niet iedereen meer op roepafstand zit.
Door dit systeem kun je gewoon even kijken of iemand op zijn plek zit, of hij
druk is of misschien even tijd heeft voor een praatje.

Hoewel er nu alleen nog een prototype bestaat is Wintzen er stellig van
overtuigd dat er een grootschalige toepassing komt.

'content'.

Je ziet nu dat grote communicatiebedrijven zoals America Online traditionele
mediabedrijven als Time Warner overnemen omdat ze 'content' (inhoud - MH) nodig
hebben om via hun netwerken te versturen. Mensen zijn echter de grootste inhoud.
Mijn en jouw smoel en ons geklets vormen de belangrijkste inhoud. Als je het
hebt over het versturen van bulkdata dan heb je het over beeldtelefonie. Spraak
en beeld vormen de grootste bulk aan informatie die via internet zal worden
verstuurd!.

Voor de eigenzinnige Wintzen is het verspreiden van het breedband-evangelie een
soort levenstaak geworden. Ik doe dit niet direct uit zakelijke overwegingen of
om mezelf te bewijzen. Ik ben een ondernemer die de grootste bulk heeft gehad.
Er ligt hier gewoon een enorme kans voor Nederland. We kunnen het grootste
breedbandlaboratorium ter wereld worden. We zijn een compact land, met voldoende
hoogwaardige kennis en voldoende geld. We zouden duizenden nieuwe banen kunnen
scheppen in deze nieuwe vormen van telecommunicatie. Tegelijkertijd zou door
deze hoogwaardige communicatie de snelgroeiende mobiliteit en alle daarbij
behorende milieuproblemen kunnen worden teruggedrongen.

LOAD-DATE: March 28, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               51 of 64 DOCUMENTS

                                  De Telegraaf

                                 March 18, 2000

ZWEMMEND DE RIJN AF. DUURSPORTER HANS WEEBER NEEMT MET JEUGD WATERMILIEU ONDER
DE LOEP

LENGTH: 1389 words


Duursporter Hans Weeber neemt met jeugd watermilieu onder de loepZwemmend de
Rijn afMet een helder bergkristal komen we terug uit Zwitserland.

Daar is hij weer: Hans Weeber. Twee jaar geleden stak hij met een vletje de
woelige Noordzee over, in navolging van de Engelandvaarders. Toen beloofde hij
al terug te zullen komen: zwemmend de Rijn af.

En inderdaad, Weeber houdt woord. Komende zomer is hij voornemens te Bazel in de
Rijn te duiken en zich pas te laten uitbraken bij Hoek van Holland in de
Noordzee. Maar niet het hele stuk zwemmend. Weeber wil met een clubje
internationale tieners het watermilieu onder de loep nemen.

Dus is hij er deze week bij, bij het Wereld Water Forum in Den Haag. Want water
is van levensbelang. Jongen, dit wordt zo'n ongelooflijk mooi verhaal, dat wil
je niet weten...

Maar dat willen we wel. Dus vertel op!.

door ANGELO VERGEER.

TER HEIJDE, zaterdag.

Het mooie van Hans Weeber (49) is dat hij al zijn zaakjes voor elkaar heeft als
hij de publiciteit opzoekt. Het verhaal, zijn verhaal, zit dan helemaal in zijn
hoofd, van de eerste plons tot de laatste duik, in dit geval in de Noordzee bij
Hoek van Holland. Alles gaat naadloos in elkaar over. Dan loopt hij maanden te
malen en dan opeens is het ei gelegd, zegt zijn vrouw Leni. En een broedende kip
moet je niet storen.

Maar het ei is gelegd en dan zul je het weten ook. Weeber praat vijf kwartier in
een uur en het is bijna niet voor te stellen dat hij 'snachts hardlopend in de
duinen pas in zijn element is. Of zwemmend voor de kust, van Hoek van Holland
naar Den Helder en rennend over het strand weer terug, voor de patientjes van
het Julianakinderziekenhuis. Hans Weeber staat voor: hardlopen, zwemmen,
fietsen, marathons, triatlons, dubbele triatlons. Eindeloos doorgaan, totdat je
je moeder voor een kokosnoot aanziet. Zo eentje is het.

Nu heeft hij dus weer een nieuw idee, uitgewerkt en al: de kwaliteit van het
water, bron van al ons leven, onder de aandacht brengen van het grote publiek.
Door al zwemmend de Rijn af te zakken. Hij is er helemaal klaar voor, bijna
alles is geregeld. Nou ja alles... Hans Weeber zou graag nog een steuntje in
zijn rug willen hebben, iemand die de duursporter organisatorisch ter zijde wil
staan. En hij zoekt nog een boot. Ook niet onhandig als je het water
opgaat.Prins.

Maar daarover later meer. Eerst prins Claus. Want daar draait het eigenlijk om.
Niet Willem-Alexander, diens vader was degene die de prins warm maakte voor het
water. Hier, in jullie eigen Millenniumkrant, zegt Hans Weeber, thuis in Ter
Heijde met de zee bijkans in zijn achtertuin. Hoor wat prins Willem-Alexander
zegt: 'Waterbeheer is een onderwerp waar mijn vader zich altijd mee bezig heeft
willen houden. Het leek hem wel iets voor mij. Mij leek het niets. Totdat je er
verder over nadenkt en je tot de conclusie komt dat je vader weer eens gelijk
had'. Mooi he, want zo gaat dat. Ik ken dat, als vader van twee zonen en een
dochter. Je wilt je kinderen een spiegel voorhouden. Dat niet alles zo
vanzelfsprekend is als het lijkt. Dat we zuinig moeten zijn op alles wat we
hebben.

Wat dat betreft zijn we op de goede weg. Toen ik jong was kon je nog een
fotorolletje ontwikkelen in de Rijn, zoveel chemische troep zat erin, en nu
zwemt er alweer zalm in. Dat is pure milieuwinst. Als je vroeger sprak over de
Rijn, dan dacht je aan Bayer en de Franse kalimijnen. En wat zie je bovendien,
dat de jeugd van tegenwoordig het milieu het allerbelangrijkst vindt. Nou, je
kent mijn verhaal om de Rijn af te zwemmen en toen dacht ik: daar moet ik iets
meer mee doen.Idee.

De plannen werden concreet bij bar-bistro Het Hutje, waar Hans Leni's verjaardag
vierde. Daar keek hij uit over zee, over de Nieuwe Waterweg. Onwijs veel schepen
voeren in en uit. Komend en weer uitwaaierend over de hele wereld. Aangestuurd
vanuit computergestuurde controlekamertjes vol elektronica en mobieltjes. Maar
waar het allemaal om draait, is dat water. Water en wij. Driekwart van de wereld
bestaat uit water, en wij trouwens ook, filosofeert Weeber. En dan sla ik aan
het denken he. Dan wil ik wat ondernemen. Ik lees een spannend boek dat ik zelf
bedenk, weet je.

Weeber hoorde van het Wereld Water Forum en het kwartje viel. Voor de
buitenwacht een enorm saai verhaal, maar er wordt nu wel geschiedenis in Den
Haag geschreven. Alle bestuurders uit de wereld negentig landen 'mind you' komen
bijeen om te praten over 'global environment'. Heel belangrijk, want alleen door
internationale samenwerking kunnen we de wereld redden. Speciaal voor de jeugd
hebben ze een 'future vessel', een denkbeeldig schip dat naar de toekomst vaart,
een soort denktank van jonge ideeen. Toen dacht ik: bingo, ik ga echt varen. Ik
stap in Bazel aan boord van een schip met kinderen van diverse nationaliteiten.
Op die manier kan ik dat hele zweverige verhaal over water overbrengen naar de
gewone man.

Dus toog Weeber naar de internationale scholen van Den Haag, stad van ambassades
en het Wereld Water Forum dus. Zelf is hij werkzaam op het Segbroekcollege, een
officieel NOC/NSF steunpunt, dus een plek waar de topsporter Weeber zich als een
vis in het water voelt. Gezocht worden nu tieners die sportief zijn, kunnen
e-mailen, een sociaal-voelend hart hebben en meer over water willen weten dan
dat het 'sochtends uit de douchekop stroomt.

Wat ik wil is dat zo'n Amerikaantje of Aziaatje zijn president e-mailt en vraagt
wat die tegen de watervervuiling doet. Om zodoende een discussie op gang te
brengen, zegt Weeber en allerhande info-materiaal wordt opgediept. Wist je dat
door het droogvallen van het Aralmeer, op de grens van Oezbekistan en
Kazachstan, 15 miljard ton zout in het milieu terechtkomt. Dan verbrandt alles.
Daar moet je toch niet aan denken.Route.

Weeber wil terug naar de bron. Daarom moeten de kinderen sportief zijn. Met een
busje wil hij begin juli naar Zwitserland afreizen en daar de oorsprong van de
Rijn opzoeken. De berg beklimmen waaruit de Rijn ontspringt. Vlaggen plaatsen en
een stukje bergsteen meenemen, met een kristal erin.

Dat het glimt. Dat gaat mee terug naar Nederland en is de rode draad van dit
verhaal. Dat we kristalhelder water mogen krijgen, dat we een kristalheldere
visie op het milieu hebben en dat we als mens helder en eerlijk tegenover elkaar
blijven; als kristal.

Dan gaat het per vletje naar Bazel, en vanuit Bazel (waar de rivier pas echt
bevaarbaar wordt) per schip naar Nederland. En dan gaat Hans zwemmen. Daar heeft
hij ontiegelijk veel zin in.

Niet dat hij de Rijn in z'n geheel gaat afzwemmen. Elke keer een stukje.
'sMorgens twee uur, 'smiddags twee uur. Achter het schip aan. Je moet me meer
zien als een waterhappertje. Aan m'n pak zitten allemaal kleine zakjes die zich
met water vullen. De monsters worden op het schip onderzocht. Zo worden we
interactief met elkaar. Want het gaat niet om mij, het gaat om wij. Voor hen is
dat weer leuk voor hun spreekbeurten, later op school.

In Rotterdam wordt het kristal na tien dagen overhandigd aan als het even kan de
burgemeester van de stad Rotterdam, die dankzij de Rijn de grootste haven ter
wereld heeft. Weeber zwemt onderwijl door naar de Noordzee, via de Nieuwe
Waterweg, de A4 van de scheepvaart. Ik tussen die containergiganten, jongens,
wat een spektakel.

Dat kristal wordt symbolisch dinsdag al aangeboden tijdens het Wereld Water
Forum, aan staatssecretaris De Vries van Waterstaat. De wereld is op bezoek in
Den Haag en Weeber wil die kans niet laten liggen. In Den Haag is hij ook op
zoek naar iemand die hem terzijde wil staan. De Haagse gemeente bijvoorbeeld,
dat zou mooi zijn. Want zwemmen en organiseren gaan niet samen, al probeert hij
het wel.

Dan is er nog die boot. De binnenvaartschippers staan sympathiek tegenover
Weebers onderneming. Maar ja, om even een rijnaak twee weken ter beschikking te
stellen, wat dat niet kost. Ik probeer ze uit te leggen dat wat ik ga doen valt
onder de Nieuwe Economie.

Het gaat niet alleen om IT-bedrijven in ons land, ook mijn schip vaart een
nieuwe toekomst tegemoet. Iemand zei al: Waarom schrijf je Nina Brink van World
Online niet aan, dat mens verdient zich momenteel suf. Maar ja, zo'n flitsend
bedrijf, en dan komt er een of andere oelewapper die in de Rijn gaat liggen
spartelen. Weet die mevrouw veel..

LOAD-DATE: March 21, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               52 of 64 DOCUMENTS

                                  De Telegraaf

                                 March 17, 2000

DE WROK VAN VEERTIGER JEVGENI

LENGTH: 512 words


Zeven jaar geleden kwam hij uit het Siberische Tjoemen naar Moskou in de hoop er
carriere te maken als fotograaf; maar inmiddels staat de slonzige veertiger
Jevgeni alweer vijf jaar op het vliegveld Sjeremetjevo-1 om er de reizigers op
te vangen van de binnenlandse vluchten.

Dat de populariteit van interim-president Poetin voor de presidentsverkiezingen
van volgende week zondag inmiddels is gestegen tot bijna 58 procent verheugt hem
zeer. Stelen, stelen, stelen, bromt hij, terwijl hij zijn Wolga stuurt een
vitrage van sneeuw en mist, het hele land steelt. Ik stem op Vladimir Poetin,
want die heeft de meeste kans. Bovendien snakken wij naar een sterke hand.

Eigenlijk zou hij het liefst willen dat de communist Zjoeganov aan de macht
kwam. Heel even maar. Om namens het gewone volk 'de misdadiger' Boris Jeltsin
met zijn dievenbende op te knopen op het Rode Plein. Nee, gewoon die koppen
afhakken, dat zou nog mooier zijn. Met veel bloed. Of Poetin dat doet, weet ik
niet. Jammer.

Drie gouden voortanden en een immense wrok tegen het democratische zootje in
Rusland, alsook tegen het westen lijken zijn kostbaarste bezit.

Toen het in Moskou niet wilde lukken met de fotografie, besloot Jevgeni vier
jaar geleden te emigreren naar Amerika. Hij leende van een kennis duizend dollar
en vloog naar New York; om er eerst eens te kijken. Wat een puinhoop was het
daar. Iedereen leefde er uitsluitend voor zichzelf. Ja, het was een volk van
pure egoisten. Elke glimlach was er tot op de laatste dollarcent berekend. De
Russen waren hartelijk; vriendelijk; zachtaardig; dat was bekend. He, of niet
soms?.

Ik ben er anderhalve maand geweest, bromt hij verder, in al die tijd heb ik er
niet een mooie vrouw gezien. Ja, een. En wat denk je? Toen ik haar aansprak
bleek het een geemigreerde Russin te zijn. Nee, dat Amerika is niks voor mij.

Rusland heeft het Westen volgens de Siberier, die woest aan zijn stuur rukt,
drie keer gered: eerst van het Mongoolse juk, daarna van Napoleon en toen van
Hitler. Maar de leiders in Europa waren ondankbare honden; liepen aan de leiband
van Amerika.

Waarom spuiten jullie steeds vuil over onze oorlog in Tsjetsjenie? Ik ken de
Tsjetsjenen. Het zijn moordenaars en bandieten. Uitroeien die handel: dat is het
beste. Poetin begrijpt dat tenminste. Er zijn twee groepen die Rusland naar de
knoppen hebben geholpen: de moslims en de joden. Of wist je dat soms niet?.

Als ik Jevgeni, vader van twee schoolgaande kinderen, vraag waar zijn boosheid
en wrok echt vandaan komen, noemt hij meteen die paar miezerige roebels waar hij
met zijn gezin iedere maand van moet zien rond te komen.

Om na een kort stilzwijgen te zeggen: Mijn grootvader sneuvelde in het Witte
leger, terwijl hij vocht tegen de communisten. Mijn vader kwam twintig jaar
later om in een Stalinkamp, een dag na mijn geboorte. Hoort u me? Een dag! Mijn
moeder moest altijd sloven. Ik heb een rotjeugd gehad; en nooit eens geluk. Ik
heb mijn leven lang moeten lijden. Het is tijd dat ook anderen nu eens gaan
lijden. Ja, de hoogste tijd.

LOAD-DATE: March 18, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               53 of 64 DOCUMENTS

                                  De Telegraaf

                                 March 13, 2000

SNIPPERDAG OP STAMFORD BRIDGE - CHELSEA: ZWAKKE GENERALE VOO R FEYENOORD -
HATTRICK YORKE - BARCELONA HEMELS

LENGTH: 1453 words

DATELINE: LONDEN


Met een hattrick heeft Dwight Yorke Manchester United in de Engelse competitie
stevig aan de leiding gehouden. Manchester won dankzij de drie treffers met 3-1
van Derby County. De kampioen behield een voorsprong van vier punten op Leeds
United, dat dankzij twee treffers van Bridges met 2-1 bij Bradford City won.

Dennis Bergkamp scoorde voor Arsenal, dat desondanks met 2-1 van Middlesbrough
verloor. Uit de laatste zes duels haalde Arsenal slechts vijf punten. Chelsea:
zwakke generale voor Feyenoord Snipperdag opStamford Bridge .

LONDEN, maandag.

We zijn er klaar voor, sprak manager Gianluca Vialli van Chelsea F(ootball)
C(lub) zaterdagmiddag. De 'Blues' hadden zojuist met 1-1 gelijkgespeeld in de
Premier League tegen Everton. De Italiaan, die nog steeds speler/manager is van
de Londenaren, kan liegen dat het gedrukt staat. Immers, Chelsea maakte een
uiterst zwakke indruk in de generale repetitie voor de kraker van morgen tegen
Feyenoord. Sterker nog, de cosmolitanen van deze Gianluca hadden op het met ruim
35.000 fans gevulde Stamford Bridge een snipperdag opgenomen. Vooral voor
'Oe-Ah-Ed de Goey' was het flink balen, want de ex-doelman van Feyenoord werd na
14 duels zonder tegengoals wreed van een record afgehouden.

Vialli, die bijna twee seizoenen geleden op een wel heel curieuze wijze Ruud
Gullit opvolgde als manager, had zijn elftal behoorlijk door elkaar gehusseld.
Kennelijk leefde de voormalige vedette van de 'Squadra Azzuri' in de
veronderstelling dat Feyenoord een paar scouts de Noordzee had overgestuurd.
Anders is zijn pokerspel niet te verklaren. Zo zaten in eerste instantie Gustavo
Poyet en Tore Andre Flo op de bank, terwijl Marcel Desailly en Didier Deschamps
zich niet eens in hun trainingspak mochten hijsen.

Mediagigant Rupert Murdoch (oa Sky Television) nam vorige week trouwens 9,9% van
de Chelsea-aandelen over voor Pounds 40 miljoen (ca. 150 miljoen gulden).
Chelsea is inmiddels een hele chique club met een vijfsterrenhotel, Chelsea
Village genoemd, dat deel uitmaakt van het stadioncomplex. Een kamer kost bijna
500 gulden per nacht, maar daar zitten de fans, die uit alle hoeken en gaten
komen, kennelijk niet mee. Chelsea is big-business met aan het hoofd een
technisch-manager die zich laat rijden door een prive-chauffeur.

In deze metropool speelt geld geen enkele rol. Chelsea is een club van
buitenlanders geworden. Met Italianen, een Nederlander, een Roemeen, een
Uruguayaan, een Nigeriaan, een Noor, een Spanjaard en een paar Fransen. Vorige
week in de Champions-Leaguewedstrijd tegen Marseille was aanvoerder Dennis Wise,
de man die de openingsgoal scoorde tegen Everton, de enige Engelsman. De fans
vinden het desondanks prachtig en kopen in de fanshop alles wat los en vast zit.

Voor de wellicht allesbeslissende match in groep D van de Champions League tegen
Feyenoord wilde Chelsea 'easy' even Everton de les lezen. Een kostbare
vergissing, want als Ed de Goey niet kort voor tijd bij de les was geweest, dan
had de komende tegenstander van Feyenoord zelfs een pijnlijke nederlaag geleden.
Toch hield Vialli na aflloop vol dat zijn ploeg goed gespeeld. Het was weliswaar
niet geweldig, maar we gingen wel voor de winst. Dat ik enkele spelers buiten de
basis heb gelaten heeft te maken met de vele wedstrijden die wij in een kort
tijdsbestek moeten spelen. Toch durf ik te stellen dat wij klaar zijn voor de
wedstrijd tegen Feyenoord.

Mooi gesproken van de man, die bij de afwezigheid van George Weah (ex-AC Milan)
in dubio staat om morgenavond maar zelf de aanval in De Kuip te leiden. Daar
moeten we niet vreemd van opkijken, omdat Vialli bekend staat om de meest
onverwachte dingen. Daar kan bijvoorbeeld Gullit wel een boek over schrijven.
Want toen 'Rasta Ruud', die nota bene in zijn eerste jaar bij Chelsea gelijk de
FA-Cup won, op het kantoor van algemeen manager Colin Hutchinson even zijn
nieuwe contract wilde doornemen, zat zijn opvolger Vialli dus in Londen al met
Brian Laudrup te praten.

Men moet er ook niet vreemd van opkijken, dat Vialli al via via een officieel
bod heeft gedaan op Ruud van Nistelrooy. De Engelse pers maakte daar al melding
van. Chelsea zou liefst Pounds 25 miljoen (90 miljoen gulden) voor de momenteel
geblesseerde topscorer van PSV willen neertellen. Geld speelt nogmaals bij 'The
Blues' geen enkele rol, want de vele buitenlanders verdienen salarissen waar Jan
Modaal gans zijn leven voor moet ploeteren. Maar daarmee koop je nog geen
kampioenselftal. Door het gelijkspel tegen Everton, met de oud-PSV'er Xavier in
de gelederen, speelde het wat de titel betreft Manchester United en Leeds United
in de kaart.

Toch zal Vialli en zijn assistent Graham Rix de man kreeg een openbare 'penalty'
omdat hij met minderjarige meisjes aan het frutselen was geslagen een heel ander
Chelsea tegenover Feyenoord zetten. Nogmaals, zaterdagmiddag speelde Vialli
verstoppertje. Pas na rust liet hij Flo invallen voor Zola en mocht ook Poyet
nog even proberen om het tij te keren. De Goey had Chelsea toen al een grote
dienst bewezen door alert een vervaarlijke actie van Gadamateri onschadelijk te
maken. Veel had de 'generale' van Chelsea niet te betekenen. Alleen stopper
Frank Leboeuf en Dennis Wise ontglipten de middelmaat; Chris Sutton, de
vervanger van George Weah, bakte er zelfs helemaal niets van.

Na een half uur leek Wise met een bekeken schot de winst veilig te stellen, maar
gemakzucht leidde twintig minuten voor tijd de gelijkmaker in. Gadamarteri had
de eer om De Goey eindelijk weer eens te passeren. Vialli & Co probeerden
vervolgens nog de uitstekende referee David Elleray te bespelen, maar werden
tenslotte keihard met de neus op de feiten gedrukt. Gebrek aan passie waar
Britse ploegen altijd om geroemd worden deed Chelsea de das om.

De snipperdag op Stamford Bridge pakte dus faliekant verkeerd uit. Maar
Feyenoord zal zich hierdoor niet moeten laten verschalken, omdat na een slechte
generale... Juist ja, meestal een puike voorstelling komt.

Chelsea-Everton 1-1 (1-0).

30. Wise 1-0; 70. Gadamarteri 1-1. Scheidsrechter: Elleray. Toeschouwers:
35.113.

CHELSEA: De Goey; Ferrer, Leboeuf, Thome, Babayaro; Wise, Morris, Di Matteo,
Harley (Poyet), Zola (Flo) en Sutton. Barcelona hemels Van onze
sportcorrespondent.

BARCELONA, maandag.

Van de hel van het Bernabeu naar de hemelse Kathedraal van Bilbao, en dat
allemaal binnen twee weken. De 3-0 afstraffing door Real blijkt een louterende
invloed gehad te hebben op de manschappen van Louis van Gaal. Tegen Athleticde
Bilbao demonstreerde Barcelona dat het in de huidige vorm de grootste kandidaat
vormt niet alleen voor de Spaanse titel, maar ook voor de Champions League. De
Basken werden in het eigen San Mames door een flitsend en geconcentreerd
Barcelona volledig dolgedraaid en met 0-4 gedeklasseerd.

Plotseling lijkt Barca de schotvaardigheid en koelbloedigheid hervonden te
hebben. Tegen Athletic kreeg Barca zegge en schrijve vijf kansen en benutte het
er liefst vier. Maar meer nog dan de productiviteit maakten de spelpatronen
grote indruk. De linies sloten perfect aan, de balcirculatie lag bij vlagen
onwaarschijnlijk hoog en de apathie van weleer had plaatsgemaakt voor een
ongekende agressiviteit, waarbij iedereen vocht alsof er al een titel te grijpen
was. Frank de Boer bewees weer helemaal terug te zijn van weggeweest, broer
Ronald speelde als rechtshalf overtuigend en Ruud Hesp kan zich niet veroorloven
in deze vorm Barca aan het eind van het seizoen te verlaten.

Phillip Cocu was weer als vanouds op dreef en plaveide de weg naar het succes.
Al bij de eerste de beste gelegenheid torende hij hoog boven zijn directe
tegenstander Jose Mari uit en kopte snoeihard in de kruising (0-1). En nog voor
het eerste half uur verstreken was, bediende Figo Kluivert op maat, die de bal
over doelman Imanol Etxeberria heen lobde: 0-2.

Na rust bleef Barca attent en geconcentreerd en dat leverde in de laatste
twintig minuten nog twee goals op. Eerst tikte Cocu nummer drie in en even later
zorgde Figo voor 0-4.

Koploper Deportivo La Coruna bleek niet aangeslagen door de uitschakeling via
Arsenal in het UEFA-Cuptoernooi. De ploeg van trainer Irureta leek bij vlagen
weer op het oude Super-Depor van het midden van de jaren negentig en kreeg met
de 2-0 zege op Valencia veel te weinig loon naar werken. Fran opende de score en
na rust maakte Flavio het karwei bekwaam af (2-0). Roy Makaay had tegen veteraan
Djukic een moeilijke middag, maar had pech dat hij na rust verwoestend hard de
lat trof. Door de zege handhaafde Deportivo de voorsprong van vijf punten op
Barcelona. Aanstaande zaterdag valt de beslissing als Deportivo La Coruna in
Camp Nou Barcelona treft.

LOAD-DATE: March 14, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               54 of 64 DOCUMENTS

                                  De Telegraaf

                                 March 8, 2000

KONING, KEIZER , ADMIRAAL

LENGTH: 702 words

DATELINE: AMSTERDAM


Recherchebureau vertrouwtook declaratiegedraggemiddelde Nederlander nietKONING,
KEIZER, ADMIRAAL... 'Er wordt vanhoog tot laaggesjoemeld'.

MARIE-THERSE ROOSENDAAL.

De nota's van Peper, van Verstand, van Van der Ploeg, wie is er niet
nieuwsgierig naar. Worden we geflest, of zijn onze Paarse bewindslieden juist
voorbeeldig met hun agendaatje-van-nog-geen-tientje en vier keer het damesblad
waar ze zelf in staan? En hoe zit het eigenlijk met die miljoenen onbekende
werknemers?.

Gerd Hoffmann van Hoffmann Bedrijfsrecherche in Amsterdam durft bij benadering
niet te schatten hoeveel procent van de declarerende Nederlanders dat 'creatief'
doet en hoeveel procent zichzelf recht in de ogen durft te kijken na het
opstellen van de onkostennota.

Vast staat wel dat er van hoog tot laag wordt gerotzooid. Van jan-met-de-pet tot
de opperdirecteur. Hoe gemakkelijk is het niet voor bijvoorbeeld iemand van de
verzendafdeling een nulletje achter de ptt-nota voor postzegels te zetten. En
dus 400 in plaats van 40 maal tachtig cent opstrijken. Reken maar uit! En bijna
niemand controleert hoeveel enveloppen het pand uitgaan.

Hoe braaf wij calvinistische Hollandse Hendrikjes ook lijken, er wordt wat
afgesjoemeld in nota-land: Een van de meest frappante gevallen die ik ken was
iemand die zijn eigen bonnen produceerde. Bij de stempelmaker liet hij er een
paar maken, met verschillende logo's en namen, en hij kocht wat blanco
bonnenboekjes. Ja, waarschijnlijk ook nog op rekening van de zaak. En zo
declareerde hij driftig diners.Bordeelbezoek.

Bordeelbezoek wordt over het algemeen bij de baas verkocht voor een menuutje
kikkerbilletjes/eendenborst: Er zijn herengelegenheden die bonnen meegeven onder
een restaurantnaam.

Moeilijk is het niet om de zaak te flessen. Obers vragen doorgaans uit zichzelf
al onder welke datum het moet staan. In het weekeinde is er zelden een zakelijk
relatiediner. Of de zwart-witte brigade streept welwillend ietwat prijzige
flesjes wijn weg en rekent daarvoor in de plaats zonder blikken of blozen een
extra couvert. Gerd Hoffmann: Befaamd bij ons is de meeverhuis-ober. De man die
binnen een week een lunchbon in Goes en een afrekening van een diner in
Groningen schrijft. Je herkent hem zo aan zijn handschrift.

Werknemers maken zelf weleens van een drietje een acht. Vijftig gulden in de
achterzak. Of ze zetten een eentje voor het bedrag, dat levert honderd gulden
op. Ze dienen een slip in van een creditcard bij de girale afdeling en geven de
rekening waarop op verzoek een iets afwijkend bedrag staat af bij het andere
loket. Omdat de bedragen verschillen is er vaak geen haan die ernaar
kraait.Valse declaraties komen meestal pas als neveneffect van een onderzoek
naar het personeel aan het licht. Nemen we dat en passant even mee. Soms vallen
er dan meteen wat collega's door de mand.

Opletten is volgens hem de boodschap: Het moet de kiene boekhouder toch een keer
opvallen dat van een al lang geautomatiseerd bedrijf steeds handgeschreven
nota's komen. Een computerstoring, oke, maar niet elke week. Bij de geschreven
benzinebon is het altijd uitkijken: dan is de gastank van de auto van de partner
waarschijnlijk goed volgetankt.

Heldenverhalen.

De heldenverhalen van degenen die de fiscus beduvelen zijn op elke straathoek te
horen. Het lijkt wel of dat tot eer strekt, ja. Ikzelf kocht een keer
kantoorartikelen voor de zaak, kreeg een btw-bon en zag toen nog iets voor
thuis. Dat ging ik afrekenen en toen drong de man achter de kassa erop aan dat
op de zakelijke bon te zetten. Hij was heel verbaasd dat ik dat niet wilde.

De echte fraudeurs kijken goed om zich heen: Boodschappen voor de zaak doen bij
de supermarkt voor vijfendertig gulden en ondertussen azen op de kassabon van
negenennegentig gulden die de voorganger op de lopende band heeft achtergelaten.

Ik ken zelfs een huisarts die zijn patient aanbood een nachtconsult te schrijven
in plaats van een gewone visite omdat ze dat bij haar verzekeraar kon claimen.
Die man wilde haar echt helpen. Maar deugen doet het natuurlijk niet.

Lang niet alles komt boven water, weet Gerd Hoffmann. Maar als het uitkomt: die
te veel schrijft blijft meestal niet!.


LOAD-DATE: March 9, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               55 of 64 DOCUMENTS

                                  De Telegraaf

                                 March 8, 2000

ROTTERDAM , EEN GROOT BLIJDORP. GEMEENTERAADSLID SCHREEF BOE K OVER PEPER
-TIJDPERK

LENGTH: 538 words

DATELINE: ROTTERDAM


Gemeenteraadslid schreef boek over Peper-tijdperk'Rotterdameen
grootBlijdorp!Stad ginggebukt ondergebrek aanpubliekemoraal'.

JOLANDE WESTDORPen HUIB BOOGERT.

Voor het Rotterdamse gemeenteraadslid/criminoloog/jurist Manuel Kneepkens zijn
de zaken inmiddels duidelijk: Rotterdam ging ten tijde van burgemeester Bram
Peper gebukt onder een 'gebrek aan publieke moraal'. Het smijten met
gemeenschapsgeld werd onder diens bewind zelfs een populaire tak van sport. En
Pepers contactarmoede jegens de gewone burger van Rotterdam maakte van het
lokale bestuur een 'rottocratie'.

Volgende week vrijdag wordt duidelijk, wat die 'rottocratie' de Rotterdamse
gemeenschap heeft gekost. Dan komt de Commissie tot Onderzoek van de Rekening
(COR), bestaande uit gemeenteraadsleden, met haar eindoordeel over het
declaratiegedrag van (de ex-)burgemeester, wethouders en topambtenaren.

Toen raadslid Kneepkens in het begin van de jaren negentig begon te schrijven
aan een boek over de arrogantie van de plaatselijke macht in 'swerelds grootste
havenstad, werd er nog niet geroddeld over peperdure KLM-tickets, prive-feestjes
op overheidskosten en te dure dienstauto's. Toch signaleerde hij in die jaren,
zoals hij zelf zegt, al een kwaaie cultuur ten stadhuize. Kneepkens is er trots
op dat hij een van de weinigen was die burgemeester Peper toen al onder vuur
durfden te nemen: Onze Rijnmond-vorst Peper is weinig of geen kritiek gewend.
Hij is iemand met een scherpe tong die zijn medemensen, met name zijn
ondergeschikten, genadeloos afmaakt. Men spreekt hem liever naar de mond dan dat
men hem de wacht aanzegt. In de kern is hij echter verlegen. In een cocon van
horkerigheid, dat wel.

In het boek Luchtschepen en schandalen, dat gisteren verscheen, vertelt het
Stadspartij-gemeenteraadslid soms luchtig, soms bijtend, over de arrogantie van
de macht ten tijde van Peper. Zo beschrijft hij het ontslag door Peper van
politiekorpschef/generaal Brinkman van Rotterdam; door Peper hoogstpersoonlijk
op het hoogste podium geduwd en door Peper hoogstpersoonlijk in de orkestbak
gewerkt. De bloederige strik om het ontslagpakket kostte Rotterdam een paar
miljoen piek. Kneepkens: Brinkman ontpopte zich als een soort samoerai op z'n
Hollands. En dat had Peper nog nooit meegemaakt. De talrijke ambtenaren die hij
ontsloeg, namen genoegen met wachtgelden en afkoopsommen. Maar deze heer
generaal vocht terug en ging uiteindelijk voor de hoofdprijs.

Hoofdschuddend vraagt de auteur zich af, waarom Peper geen boete moest doen voor
deze zeer kostbare fout. Nee, sterker nog, ook hij viel in de prijzen: hij werd
minister van Binnenlandse Zaken in het kabinet-Kok II. En de eerste zaak die hij
in die functie mocht afwikkelen, was notabene de ontslagkwestie-Brinkman.

Het Rotterdamse stadhuis aan de Coolsingel doorstaat voor auteur Kneepkens
moeiteloos de vergelijking met de plaatselijke diergaarde Blijdorp. Hij betitelt
het in zijn boek weinig vleiend achtereenvolgens als een slangenkuil, een
apenrots, een dikhuidenverblijf en een rattennest. Gezien de vergaderlust onder
de ambtenaren en politici voegt hij daar ook de (vergader)tijgerkooi aan toe.
Zijn conclusie derhalve: Rotterdam is een groot Blijdorp!.


LOAD-DATE: March 9, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               56 of 64 DOCUMENTS

                                  De Telegraaf

                               February 15, 2000

HELDEN SARAJEVO WORDEN AAN HUN LOT OVERGELATEN

LENGTH: 1038 words


Het belegerde Sarajevo was ervan afhankelijk toen de oorlog in Bosnie woedde; nu
is de tunnel de laatste strohalm van de familie Kolar. De met de hand gegraven,
800 meter lange tunnel onder de landingsbaan van het vliegveld van de Bosnische
hoofdstad beheerst vijf jaar na de oorlog nog steeds hun leven.

In hun kapot geschoten huis aan een landelijke straat die nu Tuneli heet, hebben
ze een even eenvoudig als indrukwekkend museumpje ingericht. Illegaal helaas. De
autoriteiten weigeren mee te werken: zij willen zelf het museum beheren.

Het is typerend voor de situatie in het naoorlogse Bosnie dat de gewone burger,
zonder speciale contacten, geen enkel initiatief van de grond krijgt. Dat de
helden van de legendarische tunnel geen steuntje in de rug krijgen schokt zelfs
de lamgeslagen Bosniers nog. Onze taxichauffeur, evenals vader en zoon Kolar een
ex-soldaat, hoort het verhaal hoofdschuddend aan.Zonder dak.

Wij hebben ons huis beschikbaar gesteld voor de aanleg van de tunnel. Dankzij de
tunnel hebben de 300.000 inwoners van Sarajevo de oorlog overleefd. Dat weet
iedereen hier. Ik zweer dat ik het weer zal doen, maar ik ben bang dat ik langer
zal aarzelen. Mensen die niets voor de verdediging van de stad hebben gedaan,
rijden in chique auto's rond, maar mijn bejaarde moeder woont hier in een kamer
waar nog steeds geen dak op zit, vertelt vader Bajro Kolar bitter.

Zijn goed Engels sprekende zoon Edis verzorgt de rondleiding. Met het hoofd diep
in de schouders getrokken dalen we via een gammel trapje pal naast het huis naar
beneden. Zelfs het korte stukje tunnel dat te bezichtigen is de rest is deels
ingestort en te onveilig oogst al bewondering.

Het bloed, het zweet en de tranen die de met eenvoudige pikhouwelen en schoppen
aangelegde gang hebben gekost, druipen bijna van de muren af. Koele cijfers
zeggen hier niet veel, maar Edis dreunt ze toch maar op: De tunnel is een meter
breed, 1.60 meter hoog, 800 meter lang en het diepste punt ligt op vijf meter.

Soldaten en vrijwilligers werkten in ploegendiensten van acht uur aan de
verbinding. Ondanks alle moeilijkheden is hij in vier maanden aangelegd, van 23
maart 1993 tot 30 juli van dat jaar.

In de kelder van het huis, een van de weinige onbeschadigde ruimtes, is te zien
wat er door de tunnel allemaal naar de stad werd gesmokkeld. Eenvoudige
vuurwapens, munitie, granaten, raketwerpers, voedsel, medicijnen, uniformen en
niet te vergeten sigaretten, vaak de enige troost in oorlogstijd en een puik
middel tegen een hongerig gevoel.

Er is ook een foto te zien van Edis die de moslimleider Alija Izetbegovic in een
speciale, met wieltjes uitgeruste stoel over de in de tunnel aangelegde rails
voert. Voor overleg buiten de stad was ook de president aangewezen op de tunnel.

Hij heeft me nog bedankt en ik antwoordde dat het een eer was. Nu zou ik dat
waarschijnlijk niet meer zeggen, zegt Edis, ondanks zijn kwaadheid toch een
beetje beschaamd vanwege zijn geringe respect voor het
staatshoofd.Levensgevaarlijk.

Een verdieping hoger, in een kamer die door camouflagezeil droog wordt gehouden,
loopt een videofilm. Opeens is het weer augustus 1993. We zien honderden mensen
in loopgraven wachten totdat ze de tunnel in mogen om voedsel te halen. Een
levensgevaarlijke klus.

De Serviers wisten dat de tunnel het enige zwakke punt in hun cordon was en
vuurden onophoudelijk met alles wat ze hadden in die richting. De huizen aan de
Tuneli dragen daarvan nog steeds de sporen. Het front was hier nooit verder dan
400 meter weg. Alleen in '92 stierven in de omgeving van het vliegveld al 2000
mensen bij hun pogingen de stad te verlaten.

De tunnel, die van Dobrinja naar het plaatsje Butmir leidde, was daarom een
uitkomst. Een gevaarlijke oplossing ook. Edis schat dat er enige honderden
mensen door sluipschutters zijn gedood tijdens de graafwerkzaamheden.

De noodzaak van de verbinding bleef aanwezig, zelfs toen de NAVO toestemming van
de Serviers kreeg de luchthaven voor humanitaire transporten te gebruiken. Er
waren misschien 30.000 mannen in de weerbare leeftijd in Sarajevo en die hadden
een chronisch gebrek aan alle soorten wapens, vertelt Edis.

De tunnel was ook van belang voor de communicatie van de verdedigingskrachten
met Bosnische legeronderdelen buiten Sarajevo. Er werd daarom een telefoonlijn
in aangelegd. Een kleine pijpleiding zorgde voor de toevoer van olie en in 1995
werd er zelfs een elektriciteitskabel door de ondergrondse gang getrokken.

Een tocht door de tunnel was door de geringe afmetingen zeer inspannend. We
kropen soms met vijftig kilo op onze rug door de tunnel. Daarbij moesten we
oppassen de elektriciteitskabel niet te raken. Het was levensgevaarlijk, want er
stond altijd grondwater in de tunnel, aldus Edis. De 800 meter lange reis duurde
daarom soms ruim twee uur.

Wie de zware tocht had overleefd, kon bij grootmoeder Kolar uitrusten bij een
kop Turkse koffie. Zij en haar man waren de enige twee burgers die nog in de
omgeving leefden. De rest was naar het op een paar kilometer liggende 'veilige'
Sarajevo gevlucht.

Vooral in 1995 was het hier een hel. Er waren dagen bij dat er hier tussen de
vijftig en honderd granaten neerkwamen, vertelt Edis, die in die tijd als lid
van de militaire politie bij de bewaking van de tunnel betrokken was.

Zijn vader toont foto's van zijn bezit voor de oorlog. Een comfortabele woning
van twee verdiepingen, een garage en 2600 m 2 land. We hadden centrale
verwarming, zucht hij, terwijl hij een houtblok in het gammele kacheltje
stopt.Gevorderd.

Dat alles veranderde door de eerste order van het provisorisch uit de grond
gestampte leger van Bosnie-Hercegovina. Document 001 eist de vordering van het
huis van de Kolars. Natuurlijk protesteerden we niet. We waren bereid te sterven
voor een vrij Bosnie, dan sta je ook je woning af, zegt Bajro Kolar.

Geld voor de herbouw van de woning is nog steeds niet gevonden. Compensatie van
staatswege bleef achterwege. De Kolars leven van giften van de bezoekers aan hun
museum. Ze hopen al vijf jaar dat iemand hen te hulp wil schieten. Veel geld
hoeft dat niet te kosten. Nederland geeft toch ook veel steun aan Bosnie? vraagt
Kolar sr. vertwijfeld.

LOAD-DATE: February 16, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               57 of 64 DOCUMENTS

                                  De Telegraaf

                               February 12, 2000

HET INTERVIEW : NEDERLANDSE MODEKONING VINDT ZICHZELF ONBESC HEIDEN DE
ALLERBESTE . IK BEN ALTIJD OP MIJN HOOGTEPUNT

LENGTH: 2412 words


Nederlandse modekoning vindt zichzelf onbescheiden de allerbeste FRANS MOLENAAR
'Ik benaltijdop mijnHoogtepuntSchat, die kwabben gaan we natuurlijk niet in
Monte Carlo laten zien' 'En nuzou ikwel eenkindwillen' 'Ik
benookzo'ngroenetrut...'.

HIJ NOEMT ZICHZELF de eminence grise van de Nederlandse mode. Frans Molenaar. Na
de dood van Frank Govers en Max Heymans de goudkarper in de bijna lege vissenkom
van de Nederlandse couture. Dit jaar wordt hij zestig, maar hij is 'still going
strong'.

Kind, ik ga tot mijn tachtigste, ik heb niet voor niets veertig jaar keihard
gewerkt om een ster te worden. En ik barst nog van de ideeen: zo heb ik net een
ladyshave en een verf-lijn ontworpen. Ik heb nu eenmaal veel verstand van
kleuren en wat ik met mijn kwast kan, kan niemand.

Frans Molenaar openhartig over zijn verlengde Daimler, zijn Foster
Parents-kindje (Edgar!), zijn eerste (en laatste) bezoek aan een kinky sex-party
en nog veel, veel meer.

door FIONA HERING en MARJOLEIN SCHIPPER.

AMSTERDAM, zaterdag.

Een stille binnenkomst, daar houdt Frans Molenaar niet van. Ik ben kapot! Jullie
zijn mijn zesde afspraak vandaag. Ben vanochtend om zes uur opgestaan voor
opnames van de soap-serie Westenwind. Wilde ik natuurlijk extra verzorgd voor de
dag komen, heb ik me in mijn bek gesneden met scheren. Ik bloedde als een rund.
Dat heb ik weer. Maar god wat ben ik blij met mijn nieuwe boord-computer. Zo'n
Hanneke Groenteman-stem die precies zegt waar je links of rechts moet. Ideaal.

Westenwind? Sinds wanneer bent u ook acteur?.

Nou ja acteur, het was een gastoptreden, ik had drie regels tekst. Ik moest een
mode-ontwerper spelen. Lekker schreeuwen tegen een model. 'Wat zie je smerig
bruin. Hoe haal je het in je hoofd om twee dagen voor mijn show een
zonnebankkuurtje te nemen. Donder op. Naar huis. Ik kan je niet meer gebruiken.'
Heerlijk de snob uithangen. Dat ligt me wel natuurlijk. Wordt op 3 april door
RTL 4 uitgezonden.

We bevinden ons in de cleane, geheel witte lounge van de Supper-club, voorheen
een SM-kelder, nu hot spot van artistiek Amsterdam. Op de bovenverdieping
bevindt zich het restaurant waar liggend op matrassen gegeten kan worden. Frans
Molenaar at er drie keer maar vond dat Romeinse gedoe maar niets. Telkens weer
liep de soep aan een kant uit mijn mond. Maar Molenaar is een VIP met de
bijbehorende goede connecties, zo blijkt. Bij wijze van uitzondering mogen we
beneden in de lounge eten. De couturier heeft zijn rechterhand, Mirjam Bax,
meegenomen. Ze werkt sinds zes jaar voor hem. Zonder haar ben ik niets.

Houdt de couturier het moderne uitgaan een beetje bij?.

In de zin van discotheken nee. Nooit van gehouden ook. Maar ik ga wel veel naar
het muziektheater, ballet, Carre. En ik ben laatst door een vriend meegenomen
naar zo'n Wasteland-party. Gottegot. Mirjam had me van tevoren een beetje
ingelicht wat ik daar kon verwachten, maar wat ik zag overtrof alles. Ik ben
natuurlijk ook zo'n groene trut.

Ik had een zwart-wit Versace-jasje aangetrokken met een T-shirt en een zwarte
leren broek. Best hip, dacht ik. Maar bij de deur moest je je broek uitdoen.
Alleen je onderbroek mocht je aanhouden. Nou, daar deed ik natuurlijk niet aan
mee he. Uiteindelijk heb ik alleen mijn jasje uitgetrokken. Net koud twee
stappen binnen kom ik al een man van mijn leeftijd tegen op slippers met een
piercing door zijn eikel. Ik dacht, welja, op mij zitten ze hier vast niet te
wachten. In een kamertje verderop hing een jongen in een net. Fistfucking, je
kent dat wel. En acht van die nichten die er omheen stonden te kijken of de
spruiten al gaar waren. Dat hoeft van mij allemaal niet hoor. Ik kom uit een
hele degelijke familie.

U roept altijd dat u zo'n vrolijke, onbezorgde jeugd hebt gehad. Hoe kan dat
nou, als homoseksuele couturier-in-spe in de benauwde jaren vijftig?.

Dat kwam door mijn ouders. Zulke lieve en ook heel moderne mensen. Mijn vader
zat in de confectie en verkeerde vaak in het buitenland, mijn moeder kocht haar
kleding, hoewel we in Zandvoort woonden, altijd in Amsterdam. We gingen naar het
theater, de stadsschouwburg... Ik verkleedde mijn vriendjes als kabouters voor
het bloemencorso en hield clubhuis in ons oude kippenhok, want de kippen hadden
we tijdens de oorlog allemaal opgegeten. Zat ik daar in mijn kakibroek en rode
boerenzakdoek om. Een soort padvinderij, maar dan op mijn manier.

Ik was twintig toen ik vertelde dat ik homo was. Voor mijn ouders was het zoiets
als vertellen dat ik een uitzonderlijke schoenmaat had, 58 of zo. 'Als je maar
lekker loopt, jongen,' zei mijn vader. Daar werd niet moeilijk over gedaan.

U bent bijna zestig en al veertig jaar couturier. Heeft u niet uw beste tijd
gehad?.

Welnee. Ik ben altijd op mijn hoogtepunt.

Maar bent u nog wel met mode bezig, met vernieuwing, met de laatste trends?.

Mode, trends? Ik heb schijt aan de mode. Wat is op dit moment mode? Legergroen
en oranje kant? Nou, dat kan ik mijn klanten toch niet aandoen? Hul ik een vrouw
in een of ander hip geval, zegt ze: 'Maar Frans, ik zie er afgrijselijk uit.' En
dan moet ik zeker zeggen: ja maar het is wel mode. Dat kan toch niet. Ik ben een
instituut, ik sta al veertig jaar voor kwaliteit.

Luister. Laatst kwam er een vrouw van 58 bij me, wilde graag volgens de laatste
mode een jurk met halterlijn. Ik ben altijd heel eerlijk, dus ik wees op de
vellen onder haar armen en zei: 'Zeg schat, we gaan die kwabben natuurlijk niet
in Monte Carlo laten zien he. Ik maak wel een beeldige jurk voor je met een mooi
decolleteetje en dan storten we die hals vol briljanten. Je hebt toch dat mooie
collier uit Egypte?' Vinden mensen leuk, als je je dat specifieke juweel nog
herinnert.

Een jaar of twintig geleden belde Maup Caransa mij op. Hij moest met zijn vrouw
Rika naar een ontvangst bij koningin Juliana. Nou was zijn vrouw een type dat
liever stond te vissen in Baambrugge, dus of ik nog iets leuks voor haar wist.
Enfin, ik ben daar, zegt Maup: laat Frans eens zien wat voor juwelen je hebt.
Waarop Rika aankomt met een cassette met miljoenen aan glitters. Ik zeg: schat,
we maken een mooie, simpele zwarte jurk voor je en die spullen laat je lekker
thuis. De koningin weet toch wel dat je al die rommel hebt.

En hoe zit het met de liefde?.

Nou niks. En ik vind het heerlijk. Een vriend van me viert binnenkort dat hij
vijfentwintig jaar getrouwd is, ik geef een feestje omdat ik dertig jaar alleen
ben. Ik verwen mezelf regelmatig. Zo heb ik vorig jaar twee prachtige kandelaars
bij Christie's gekocht. Dan zeg ik: de kinderen zijn de deur uit, dus paps gaat
iets moois voor zichzelf kopen.

Dus u hebt nooit iets met collega- couturier en uw voormalig assistent Mart
Visser gehad?.

Welnee, dat denkt iedereen maar dat is een groot misverstand. We hebben een
leuke tijd gehad, maar die jongen deed me seksueel helemaal niets. Ik val ook
niet op nichten, maar op echtemannen. Personalities.

Jullie hebben de jarenlange vete onlangs publiekelijk afgezoend.

Jij bent journalist. En er komt opeens iemand bij de krant werken die precies
zoals jij gaat schrijven en dezelfde onderwerpen gaat doen, dat vind je dan toch
ook niet leuk? Mart bewondert mij zo erg, dat hij in het begin mijn stijl
kopieerde. Gezonde concurrentie is prima, maar je moet van mijn klanten en
personeel afblijven. Maar Mart heeft inmiddels zijn draai en eigen stijl
gevonden en hij doet het prima. Zo, en nu gaat de modekoning even plassen.

U bent vooral een Nederlandse ster. Steekt het niet als jonge ontwerpers zoals
Viktor & Rolf nu, furore maken in het buitenland?.

Ik heb sympathie voor die jongens en wat ze doen. Dus ik dacht laatst: ik geef
ze een keer de Frans Molenaar-prijs, een bedrag van 25.000 gulden. Gewoon,
zonder jury, op persoonlijke titel. Goed, ik bel om ze uit te nodigen voor een
dinertje bij mij thuis. Neemt er een meisje op: de heren kunnen niet aan de
telefoon komen want ze zijn heel druk. Kan gebeuren. Belt dat meisje een dag
later terug: 'nee, ze kunnen die dag niet'. Boem. Dat vind ik een verkeerd soort
arrogantie. En helemaal niet aardig ook! Dat doe je toch niet, dan bel je
minstens persoonlijk af. Ik ben toch iemand in Nederland? Stel dat Yves Saint
Laurent me uitnodigt voor een etentje en ik laat mijn assistente afbellen? Dat
kan toch niet?.

U hebt zelf toch ook altijd behoorlijke kapsones gehad?.

Jawel. Bescheidenheid is me vreemd. Kind, je leeft maar een keer. Toen ik net
begon als couturier noemde ik me meteen al monsieur Francois en ik sprak alleen
maar Frans. De klanten verstonden er niks van, maar het stond reuze interessant.
Ik rekende ook meteen 1475 gulden voor een jas. Dat was in de jaren zestig. De
mensen vielen van hun stoel.

Ik rijd ook al eeuwen Jaguar. Nu heeft Jaguar een goedkoper type uitgebracht.
Vind ik vre-se-lijk. Mensen zouden kunnen denken dat ik ook in zo'n goedkoper
modelletje rijd. Dus heb ik meteen een verlengde Daimler gekocht. Twaalf
centimeter langer. Geen bank achterin, maar twee stoelen met een tafeltje. En
voor dinertjes met drank een chauffeur. Wieger. Meneer Jellema voor het gewone
volk. Die heb ik meteen in een keurig grijs pak van mijn hand gestoken. Nee, ik
heb hem niet geselecteerd op uiterlijk. De mensen moeten natuurlijk wel eerst
naar mij kijken. Toen ik mijn eerste Jaguar kocht, zei de verkoper: 'Ik raad u
rookglas ramen aan.' Ik zei: 'Ben je gek, dan zien ze me niet zitten! Nu zie je
de mensen in mijn Daimlertje naar binnen gluren: 'Is het Juliana of is het
Bernhard?'.

Hoe rijk bent u?.

Ik ben hartstikke rijk. Ik heb net ANWB-wandelpaden aan laten leggen in mijn
tuintje. Maar we gaan niet protserig doen hoor.

Geeft u weleens geld aan goede doelen?.

Volop. Aan het Aids-fonds, het Rode Kruis, Amnesty International. En ik heb al
sinds jaar en dag een Foster Parents-kindje. Een vriend van mij is daar
directeur van en die zei op een avond in vriendenkring: 'jullie moeten me
helpen'. Dus heb ik er ook een genomen. Nee, daar heb ik verder geen contact
mee. Daar heb ik allemaal geen tijd voor. Als ze zestien worden krijg je
automatisch een ander. Ik heb nu Edgar uit Peru. Edgar, dat heb ik weer. Ik heb
nog gebeld. Kan ik geen andere krijgen? Maar dat kon niet.

Als het jezelf goed gaat, moet je ook goed voor anderen zorgen. Laatst was een
van mijn hoofdcoupeuses ernstig ziek. Ik heb tegen haar gezegd: 'Meid, als je in
Chicago of waar dan ook beter geholpen kunt worden, dan vliegen we daar naartoe.
Ik betaal.' Ik heb een hele hechte band met mijn personeel.

Ladyshave.

Ja fantastisch he. Ik heb een contract met fabrikant Princess. Ik ga een luxe
reisset voor ze ontwerpen met een fohn, een parfum en dus die ladyshave. Van
matrubber met mijn naam erop in hoogglans. Ik weet heel goed wat vrouwen willen.
Hij trilt ook eerst drie keer als je hem aanzet.

En ik heb ook net een verf-lijn ontworpen voor Wijzonol. 'Haute Peinture'.
Geweldige naam. Ik heb heel veel verstand van kleuren en wat ik met mijn kwast
kan, kan niemand.

U ontwerpt glazen vazen voor Glasfabriek Royal Leerdam, fietsen voor Sparta, het
interieur van de Ford Ka. Vindt u dat geen verlakkerij van uw vak, al die
licenties die niets met mode te maken hebben?.

Welnee, ik barst gewoon van de ideeen, heb overal een mening over en vind de
afwisseling enig.

Zo ben ik de laatste tijd bezig geweest met de ontwikkeling van een Personal
Tailoring System. Uniek in Nederland. Alleen de vierhonderd winkels die Frans
Molenaar herenconfectie verkopen, worden er in september mee uitgerust. Met dit
systeem kun je maatkleding dicht benaderen. Alle gegevens van de klant worden
ingevoerd, alle maten kunnen worden aangepast, de klant kan zelf kiezen uit
diverse stofstalen, knopen, een-knoops, drie-knoops, double-breasted enzovoorts.
Hij kan zijn initialen zelfs in de voering laten zetten. Drie weken later is het
pak klaar.

En er komt eindelijk damesconfectie. 'Lady Jaguar' gaat de duurdere, van mijn
couture afgeleide, lijn heten. Ik krijg een lijn onder eigen naam en EHCO-KLM
(het bedrijf waarvoor Frans Molenaar al 22 jaar de bedrijfskleding ontwerpt,
red.) brengt in april een jonge confectielijn op de markt onder de naam Anna
French.

Hebt u nog toekomstwensen?.

Een eigen ondergoed-lijn. De tekeningen liggen al klaar, er moet alleen nog een
fabrikant bellen. Ik kan nooit slips vinden die lekker zitten. Het elastiek zit
niet op de juiste plek of knelt. Of de slip zit zo strak, dat als je hem uitdoet
je geslacht nog tegen je buik aan geplakt zit. Nee, ik denk meer aan
gemerceriseerde katoen, dat is heel goed gekamde fijne katoen. En het is
natuurlijk belangrijk dat hij goed blijft hangen en dat je hem niet voelt als je
bezig bent. Ja met werk dan he.

En heel wat anders, nu ik wat ouder ben, denk ik soms: ik zou wel een kind
willen. Dat mag dan best via kunstmatige inseminatie of zoiets zijn. Iemand om
mijn vermogen aan na te laten. Niet dat ik er nu naarstig naar op zoek ben, ik
roep niet van 'call me!', maar als de mogelijkheid zich op de een of andere
manier voor zou doen, zou ik het erg leuk vinden. Wat heb ik nu eigenlijk? Niks.
Ja, een leuk huis en veel geld. Een kind waarin je trekken van jezelf terugziet,
je ogen, je haar. Ja.

En als het nou een heel lelijk kind wordt?.

Plastische chirurgie.

U hebt zelf toch ook...

Ja, ik heb een facelift gehad. Maak ik geen geheim van. Ik was afgevallen dus
mijn huid zat minder strak. En ik hoef al die vellen niet voor mijn leesbril.

Wat gebeurt er na uw dood met het couturehuis Frans Molenaar?.

Ik ga door tot mijn tachtigste. Ik ga niet net als Edgar Vos thuis zitten
borduren. En als ik stop, houdt het op. Ik ben toch de spil en zonder mij werkt
het niet. Margareth, mijn assistente in de winkel, is fantastisch, weet alles
van alle klanten, maar de meesten komen toch speciaal voor mij. Ik bied ze
entertainment en heb een vertrouwensband met ze. De meeste van mijn klanten
varen qua uiterlijk blind op mij. Dan zeg ik: 'Doe dit en dat aan, doe je haar
zus en zo en doe dat en dat collier erbij.' Dan weten ze dat ze niet fout kunnen
gaan. Ik heb ook enkele klanten met een borstprothese. Als een van die vrouwen
een beetje onzeker uit de paskamer komt, dan geef ik haar een knipoog en zeg:
'Schat, het komt allemaal goed.'.

Wie zijn momenteel de grote couturiers in Nederland?.

Frans Molenaar natuurlijk. Ennuh....ja....mmmm. Ja, dit is het wel een beetje.
Haha. Het is bijna leeg in de vissenkom.

LOAD-DATE: February 15, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               58 of 64 DOCUMENTS

                                  De Telegraaf

                               February 12, 2000

WIE TIENDUIZEND GULDEN MEER VERDIENT DAN UITKERINGSTREKKER H OUDT NETTO MINDER
OVER - WERKEN LOONT NIET!

LENGTH: 1919 words


Wie tienduizend gulden meer verdient danuitkeringstrekker houdt netto minder
overWERKEN LOONTNIET! Er moet een prikkelkomen om uit wurggreeparmoedeval te
komen.

Politiek Den Haag is in de ban van de armoedeval. Dat werd tijd na zo'n vijftien
jaar discussie. Van deze val is sprake als mensen, al dan niet vanuit de
bijstand, een betaalde baan accepteren en vervolgens bemerken dat ze er
financieel niets op vooruit gaan.

Zelfs als werkenden per jaar fl10.000 meer verdienen dan de bijstandsuitkering
houden ze er netto vrijwel niets extra's van over. Ze raken allerlei
inkomenssubsidies kwijt, zoals huursubsidie, kwijtschelding van gemeentelijke
belastingen en tegemoetkomingen in de studiekosten.

Werken loont niet altijd.

door EMILE BODE en ALEX DE VRIES.

DEN HAAG, zaterdag.

Arend van Dam (29) is stratenmaker. Hij heeft een brutoloon van fl36.356 per
jaar. Een paar jaar geleden kon hij daar redelijk van rondkomen doordat zijn
vriendin er als kapster zo'n fl15.000 bijverdiende. Nu hebben zij elkaar het
ja-woord gegeven en zijn er de afgelopen drie jaar twee wolken van meisjes
geboren. Vrouwlief is met werken gestopt. Nou, eerlijk is eerlijk, een paar keer
per week kapt ze nog grijs.

Het gezin Van Dam heeft een huurwoning en betaalt fl850 huur. De huursubsidie is
minimaal. Gezien zijn salaris komt Arend van Dam ook niet in aanmerking voor
andere inkomenssubsidies.

Ofschoon Arend van Dam een keurige baan heeft, behoort hij tot de meer dan 1,6
miljoen arme huishoudens. Onder deze categorie vallen 665.000 huishoudens met
een inkomen rond of onder het sociaal minimum (voornamelijk bijstand) en de
983.000 huishoudens met een inkomen dat oploopt tot zo'n 40% boven het
minimumloon. Deze gezinnen tezamen vertegenwoordigen 3,2 miljoen personen.

Het inkomen van de stratenmaker is iets te hoog voor het predikaat
'minimumlijder' en te weinig om zich Jan Modaal te noemen. Hij is eigenlijk een
'minimumdaler' omdat hij dat bedrag uiteindelijk overhoudt. Van Dam behoort tot
de groep mensen die tussen de fl20.000 en fl36.000 bruto per jaar
verdienen.Wurggreep.

In de Armoedemonitor 1999 van het Sociaal Cultureel Planbureau (SCP) wordt
uitgelegd waarom Van Dam een armoedzaaier is. Hij bevindt zich in de wurgende
greep van de armoedeval. Een begrip dat dezer dagen weer opgang doet in politiek
Den Haag. In deze val raken mensen wanneer zij meer dan het minimumloon
verdienen, maar door het wegvallen van allerlei inkomensondersteunende subsidies
bemerken dat zij er financieel niets op vooruit gaan. Er zijn zelfs voorbeelden
van mensen die met een inkomen van fl32.000 netto minder overhouden dan een
gezin met een bijstandsuitkering van fl25.000.

De armoedeval is fnuikend voor mensen die vanuit de bijstand een betaalde baan
krijgen. Volgens het SCP slaagt slechts 40% van de bijstandsgerechtigden erin om
dankzij het vinden en het behouden van betaald werk boven de armoedegrens uit te
klimmen. Pas bij een inkomen boven fl40.000 levert het werk geld op, maar die
banen liggen, zeker voor laaggeschoolden, niet voor het opscheppen.

Het NIBUD, het Nationaal Instituut voor Budgetvoorlichting, schetst ons het
voorbeeld van Marlies. Zij is gescheiden en heeft twee kinderen op de middelbare
school. Ze heeft al enkele jaren bijstand. Daarnaast ontvangt ze een
kwijtschelding van gemeentelijke heffingen, bijzondere bijstand, huursubsidie en
een tegemoetkoming in de studiekosten. In totaal heeft ze maandelijks bijna
fl2500 te besteden.

Als zij een betaalde baan tegen het minimumloon aanneemt, zou ze maandelijks
fl200 meer te besteden hebben. Dit geld verdwijnt echter als sneeuw voor de zon
omdat ze allerlei tegemoetkomingen kwijtraakt.

NIBUD-onderzoekster Carola van den Berg schetst het dilemma: Gezinnen met twee
oudere kinderen zijn relatief het zwaarst de dupe. De kwijtschelding van
gemeentelijke heffingen en andere regelingen, zoals een gratis sportpas voor de
kinderen, vallen dan weg. Ouders denken vooral aan hun kinderen en blijven zo
hangen in de hoek waar de klappen vallen.

In het geval van Marlies gaat ze er ook op achteruit als ze een baan zou vinden
die bijna fl1000 per maand meer oplevert.Onrechtvaardigheid.

Een volstrekt belachelijke situatie, vindt het VVD-Kamerlid Henk Kamp. Hij is
een van de politici die ten strijde trekt tegen deze onrechtvaardigheid. In
Nederland word je gestraft als je een baan accepteert en dat is natuurlijk
fnuikend.

Sommige mensen hebben hem de afgelopen weken uitgefloten. Kamp zou een hekel
hebben aan bijstandstrekkers en net doen alsof deze groep een heerlijk leventje
leidt.

Mensen met een uitkering hebben helemaal geen royaal leven, zegt hij. Ik wil
deze uitkeringen ook niet verlagen voor degenen die niet meer hoeven te werken
of dat niet meer kunnen. Maar ik wil wel dat mensen met een uitkering die aan de
slag kunnen, dat gaan doen en er tevens financieel beter van worden.

Stapels rapporten zijn er de afgelopen jaren geschreven over het fenomeen
armoedeval. Dat deze inkomensongelijkheid nooit werd opgelost, had drie
oorzaken: door de langdurig hoge werkloosheid waren er toch geen betaalde banen.
Er was politieke verdeeldheid over de aanpak en de schatkist kende een lege
bodem.

Die situatie is nu volledig veranderd. Kamp: Er staan 200.000 vacatures open.
Ook voor laagbetaalden. Als je 100.000 mensen met een bijstand aan betaald werk
helpt, bespaar je fl2,5 miljard aan uitkeringen. Als je dit geld investeert in
het groter maken van de verschillen tussen uitkeringen en werk, gaat de
arbeidsmarkt via vraag en aanbod ook voor laagbetaalden werken. Dat is ook van
belang om iets te doen aan de uitzichtloze situatie van een groot aantal
allochtonen met een uitkering. Van de autochtonen is 3% afhankelijk van
bijstand, van de allochtonen liefst 20 tot 25%.

Daartoe aangespoord door met name CDA en VVD heeft minister Klaas de Vries
(Sociale Zaken) deze week in de Tweede Kamer maatregelen tegen de armoedeval
aangekondigd. Hij wil via lastenverlichting (arbeidskorting) de
netto-uitkeringen en de laagste lonen verhogen zodat met minder
inkomenssubsidies kan worden volstaan. Een week eerder had VVD-leider Hans
Dijkstal de aanval op de inkomensafhankelijke regelingen geopend.

Klaas de Vries denkt aan een verlaging van het belasting- en premiepercentage in
de eerste schijf van het nieuwe belastingstelsel. Dit hoeft niet eens veel te
kosten, doordat het aantal uitkeringen zal dalen. Eind deze maand presenteert De
Vries een onderzoek naar de effecten van de inkomenssubsidies. Dat moet toch
niet al te moeilijk zijn. Een rapport van de commissie-Derksen uit 1997 toont
die effecten ondubbelzinnig aan. Tot een inkomen van 140% van het minimumloon
word je nauwelijks wijzer.

Dit jaar geeft het Rijk meer dan fl20 miljard aan inkomensondersteunende
maatregelen uit. Daarnaast zijn de gemeenten enkele miljarden kwijt aan
bijzondere bijstand (gemiddeld bedrag per client fl1500). Volgens Carola van den
Berg en het NIBUD weten de gemeenten wel wat de inkomsten van hun minima zijn,
maar hebben ze geen idee van hun precieze uitgaven. Het NIBUD verstrekt op
verzoek een zogeheten minima-effectrapportage waarin de gemiddelde kosten worden
vermeld.

Het NIBUD adviseerde vorig jaar gemeenten zoals Nieuwegein, Haarlem en Velsen om
mensen die betaald werk kregen toch over een zekere periode inkomenssubsidies te
blijven verschaffen. Ook werd advies gegeven bij het aflossen van schulden,
opgebouwd tijdens de bijstandsperiode.

Een extra probleem is volgens Van den Berg dat bijstandsgerechtigden die gaan
werken onzichtbaar worden. Gemeenten verliezen deze kwetsbare groep meestal uit
het oog.Koppeling.

Het NIBUD hamert op goede voorlichting. Schaamte en onbekendheid met regelingen,
vooral bij ouderen, zorgen ervoor dat zij niet vragen waarop zij recht hebben,
zegt Van den Berg. Zij waarschuwt minister De Vries dat de arbeidskorting de
lokale verschillen niet wegneemt. De inkomens van de lagerbetaalden zouden
daarom moeten worden gekoppeld aan hun werkelijke lokale uitgaven. Dan krijg je
pas een werkelijk beeld. Wij willen graag voor de minister uitrekenen wat de
lokale effecten van zijn plannen zijn.

De VVD stelde de problematiek al tijdens de begroting van Sociale Zaken in
november 1999 aan de orde, maar kreeg toen nul op het rekest. Kamp denkt aan een
combinatie van maatregelen. Wie kan werken, moet alleen nog voor
inkomensafhankelijke regelingen in aanmerking komen als hij ook daadwerkelijk de
baan accepteert. Bovendien moet deze regeling zo gewijzigd worden dat iedereen
die een hoger loon ontvangt, er ook in besteedbaar inkomen belangrijk op vooruit
gaat. Met de besparingen die dit oplevert, kan de arbeidskorting voor werkenden
worden verhoogd.Prikkel.

Bert van Straten (26) wacht al enkele jaren op die prikkel. Hij is al drie jaar
uit de bijstand en verdient op dit moment als afwasser fl34.000. Daar is hij
niets wijzer van geworden. Hij is fl3000 huursubsidie kwijtgeraakt, fl1500
kwijtschelding aan gemeentelijke lasten en hij is nu fl1000 per jaar kwijt aan
verwervingskosten zoals de kosten om naar zijn werk te gaan.

Kamp: Door de economische groei en subsidies aan werkgevers voor laagbetaalde
arbeid zijn er de afgelopen drie jaar ruim 600.000 banen bijgekomen. We zijn
echter vergeten daar een behoorlijk nettoloon tegenover te stellen. Nu worden
een op de drie vacatures voor lager betaald werk niet vervuld. Dat leidt tot een
hoge werkdruk en hoog ziekteverzuim en veel te veel arbeidsongeschikten,
bijvoorbeeld in de zorgsector.

We zijn nog iets vergeten. De meeste banen zijn de afgelopen tien jaar niet bij
de armen terechtgekomen, maar bij de tweeverdieners waardoor rijken steeds
rijker worden en armen niet of nauwelijks profiteren. Niet voor niets
concludeerde het Sociaal Planbureau dat de groei van de economie nauwelijks
heeft geleid tot een afname van de armoede.Lamlendig.

Boze tongen beweren dat dit komt doordat bijstandstrekkers te lamlendig zijn om
te werken en het makkelijker vinden hun uitkering zwart aan te vullen. Anderen
menen dat de prikkel ontbreekt. De waarheid zal ongetwijfeld in het midden
liggen.

Soms krijg je de indruk dat het straatbeeld tegenwoordig wordt gedomineerd door
dikverdienende Nederlanders die huizen van vele tonnen kopen, in de mooiste
bolides rijden en schatrijk worden dankzij hun aandelen. In de praktijk
verdienen grote groepen Nederlanders een heel gewoon salaris waar menige yup
zijn neus voor ophaalt. Stratenmakers, verkoopsters, productiemedewerkers,
politieagenten, postbodes, schoonmakers, bejaardenverzorgsters; het is alles
behalve een vetpot.

Kamp: De moeilijkheid is alleen dat het werkelijke beeld van de relatieve
armoede wordt vertroebeld door de snelle groei van het aantal tweeverdieners.
Twee jongeren die beiden iets meer dan het minimumloon verdienen, hebben samen
fl60.000 of meer. Als zij geen kinderen hebben, kunnen ze een heel behoorlijk
leven leiden. Maar komt er maar een inkomen in een huishouden binnen en zijn er
ook nog kinderen dan moeten de eindjes aan elkaar worden geknoopt.

Stratenmaker Van Dam betwijfelt of de aangekondigde maatregelen soelaas bieden.
Mijn vrouw kan wel weer in deeltijd gaan werken, maar dan verliezen we het
kostwinnersvoordeel in de belastingen. Ik vrees dat ik het komende seizoen toch
weer zwart moet bijklussen. Daar heb ik helemaal geen zin in. Het is funest voor
je gezondheid en je gezinsleven, maar het levert een hoop geld op, want de
mensen staan in de rij.

LOAD-DATE: February 15, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               59 of 64 DOCUMENTS

                                  De Telegraaf

                                February 5, 2000

HIGHGATE TREKT VREEMDE SNUITERS

LENGTH: 1326 words


Londense begraafplaats een dankbaar decor voor de betere griezelfilms.

Rob Hammink.

LONDEN, zaterdag.

Als een terrier bewaakt oud-advocate Jean Pateman (77) de toegangspoort van het
oostelijke deel van Highgate cemetery. Wie bent u? Wat komt u doen? Haar scherpe
oogjes zijn als een detectie-apparaat, dat kwade bedoelingen probeert op te
sporen. Een nevel van regendruppels laat een pokdalige structuur achter op het
uitgestalde informatiemateriaal over deze mysterieuze Londense begraafplaats.

Jean moet oplettend zijn want nog steeds trekt Highgate vreemde snuiters, die
een grote voorliefde voor duistere praktijken hebben. En ze heeft gelijk: zo te
zien is dit een dankbaar decor voor betere griezelfilms. Deksels van graven
liggen scheef alsof de bewoners, vanochtend bij terugkeer, vergeten zijn hun
voordeur te sluiten. Achter iedere struik gonst het onbekende.

Het is nu twaalf jaar geleden dat we Jean voor de eerste keer ontmoetten. Met
geraffineerd hoedje en gestoken in een mantelpak van onverslijtbare tweed, is ze
onherkenbaar veranderd. In 1988 had ze een knotje op haar hoofd, modder onder
haar nagels en droeg ze corduroy. Ze kwam toen vanachter een scheve zerk
tevoorschijn.

Pinnen.

Wat hetzelfde is gebleven, is haar gedrevenheid. Occulte types dolen hier rond,
zei ze toen. Ze breken de graven open. Tussen de zerken hebben we zelfs
geraamtes gevonden waar houten pinnen in zijn gestoken. Walgelijk, deze
grafschennis. Daar gaan we wat aan doen. En ze heeft wat gedaan: Tegenwoordig
hebben we professionele bewaking en 's nachts honden rondlopen.

Jean Pateman en een handvol vrijwilligers, verenigd in 'The friends of Highgate
Cemetery' (FOHC) ontfermen zich nu al sinds 1975 over deze pompeuze dodenakker
op een steenworp afstand van het centrum van Londen. Geheel volgens Britse
tradities adopteerden zij dit kunstwerk, voor een paar Engelse ponden, om zo een
roemloze dood te verijdelen. Zonder een cent steun van de overheid werd een
majestueus verleden van overwoekerende vegetatie, verzakkingen en verval gered.

Vier dagen voor de twintigste verjaardag van koningin Victoria wijdde de
bisschop van Londen de begraafplaats van St. James in Highgate. Het was 1839.
Twee hectare werd vrij gehouden voor andere gezindten. Daar zijn nu Chinezen,
Polen en Grieken te vinden. De bevolkingsaanwas in Londen was, evenals andere
grote steden begin vorige eeuw, gigantisch. In dertig jaar tijd steeg het aantal
Londenaren van 856.000 tot anderhalf miljoen.

Gewoekerd.

Logisch gevolg was natuurlijk dat al die mensen vroeg of laat de geest gaven. De
situaties op de kerkelijke begraafplaatsen in de stad waren onhoudbaar. Er werd
gewoekerd met grond om iedereen een plekje te gunnen. Van deze navrante situatie
wilde de overheid af en stond toe dat commerciele instellingen begraafplaatsen
gingen exploiteren buiten het centrum. Met 52.000 doden per jaar gingen ze
florerende tijden tegemoet.

Het was de tijd van Victoria waarin imposante architectuur symbolisch was voor
het grote Britse Rijk. Vrijmoedig maakten bouwers gebruik van verschillende
stijlen en werd geput uit de bouwkunst van de Grieken, Egyptenaren en Europese
Gotiek. Gelegen op een heuvel werd Highgate een bijzonder park in twee delen:
het westelijk deel en het iets jongere oostelijk deel, waar Karl Marx ligt
begraven. Wekelijks liggen er nieuwe briefjes van voor- en tegenstanders onder
zijn borstbeeld.

Highgate werd een laatste rustplaats voor grote geesten, die iets meer voor hun
begrafenis hadden te besteden dan Jan met de pet. Beschermd door klimop ligt
ergens George Eliot, en de simpele steen van de familie Dickens. Charles had het
niet zo op pracht en praal. Want mooi zijn de andere graven doorgaans wel, soms
hele huisjes met een voordeur.

In de Victoriaanse tijd was men heel beeldend, zegt onze gids Paul, die
geschiedenis studeerde en nu furore probeert te maken als schrijver. Zo zie je
dat beroepen vaak terugkomen op de grafstenen.

Glad.

Het is maar goed dat mevrouw Pateman niet ziet, dat we even van het pad
afwijken. Paul spreekt waarschuwende woorden als hij ons bij grote uitzondering
het struikgewas mee in neemt. Pas wel op, want de stenen zijn erg glad. Je zult
niet de eerste zijn die hier een doodsmak maakt. Britse humor. Hier is een steen
met een ballon erop. De man was avionaut in zijn dagen. En daar ligt een enorme
leeuw te slapen. Hij bewaakt het graf van een circusdirecteur.

Het kon niet op in die dagen. De creme de la creme verzekerde zich van een
unieke laatste rustplaats. Maar na veertig succesvolle jaren kwam Highgate onder
grote druk te staan. De royaal aangelegde tuinen groeiden de achtentwintig
tuinmannen letterlijk boven het hoofd. Er was geen snoeien meer aan. Toen de
Tweede Wereldoorlog zich aandiende, werd het onderhoud helemaal stil gelegd en
uiteindelijk gingen de massieve hekwerken van de particuliere begraafplaats op
slot.

Twaalf jaar noeste arbeid van de FOHC later. Er is schijnbaar weinig veranderd.
Nog steeds staan de honderden groen uitgeslagen zerken schuin en doemen bij goed
kijken tussen de struiken niet ontdekte grafstenen op. En toch is er veel werk
verzet. Maar alles met het doel om de sfeer te behouden, zegt Paul.

Beschermen.

Het is niet de bedoeling geweest om te restaureren, wel om het te beschermen
tegen verder verval. We lopen de ingang van de Egyptian Avenue in, een smalle
vochtige steeg waar voordeuren toegang geven tot graftombes. Nu zitten alle
deuren wel op slot, dat was de vorige keer niet zo. Toen kon je ze, als Jean
Pateman even de andere kant opkeek, voorzichtig openen.

Ik herinner me de koude die je tegemoet straalde en het krakende geluid uit
Dracula films, dat Jean direct alarmeerde. Bij sommige, unieke projecten hebben
we geld gekregen van 'the English heritage' om het op te knappen, maar veel geld
is echt bij elkaar gesprokkeld door entreegelden en donaties. Om deze business
draaiende te houden, hebben we jaarlijks Pounds 200.000 nodig. Nu zijn de
buitenmuren aan de beurt.

Opeens staat onze gids stil en fluistert: Kijk daar een vos. Het dier blijft
doodstil tussen een groepje zerken zitten en kijkt ons sluw aan. De confrontatie
is twee minuten oud als het dier beslist verder te trekken. Highgate blijkt
binnen de drukte van Londen een toevluchtsoord voor het dierenrijk. Daarom kom
ik hier graag. Het is zo rustgevend. Het is gedaan met die rust als de general
manager zich meldt door de walkie talkie. Er is een Griekse begrafenis aan de
oostzijde en mensen, die de laatste eer willen bewijzen beginnen binnen te
druppelen. Of Paul even een handje komt helpen. Hij verzucht: Als vrijwilliger
moet je op alles voorbereid zijn.

Popster.

Deze dodenakker is meer dan een monumentaal decor dat roerloos de tijd
weerstaat. Je kunt hier nog steeds begraven worden. Dat bewees popster Rod
Steward toen hij enige tijd geleden zijn ouders ten grave droeg. Toch even
informeren bij Jean Pateman wat de regels zijn die daarvoor gelden. want om
naast Eliot te liggen, lijkt me wel wat.

Ja dat is mogelijk, zegt de voorzitster van FOHC met een fijne glimlach. De
charismatische westkant is wel iets duurder dan oost. Voor een klein graf moet
je rekenen op zo'n Pounds 2.000 (ruim fl 6000,=). Maar dan weet je jevolgens het
contract wel verzekerd van zeker zeventig jaren rust op niveau. Onze graven zijn
natuurlijk veel ouder zijn dan die periode. Weghalen doen we eigenlijk nooit.

Om alvast een voorsprong te nemen op een eventuele laatste rustplaats, toon ik
goede wil en wordt voor vijftig gulden jaarlid van FOHC. Je weet maar nooit. Ook
beloof ik een keer het onkruid te komen wieden.

Jean Pateman neemt me nu nog nauwkeuriger op en zegt dat ik dan onderdak bij
haar kan krijgen. Als ik informeer welke plek zijzelf als graf in gedachten
heeft, komt ze totaal onverwacht uit de hoek: Ik laat me waarschijnlijk
cremeren. Ik heb lang genoeg op een kerkhof doorgebracht.

LOAD-DATE: February 8, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               60 of 64 DOCUMENTS

                                  De Telegraaf

                                February 2, 2000

OP DE BRES VOOR VROUWENRECHTEN MET VIDEO VAN EIGEN BEVALLING - GOEDELE LIEKENS
LANG NIET MISS

LENGTH: 1348 words


Goedele Liekens liet eigen bevalling filmen voor VN.

E WAS ooit 'slechts' een miss. Heden ten dage is Goedele Liekens de eretitel van
weleer echter ontstegen. Ze maakt haar eigen tv-programma's, werkt in een
praktijk en profileert zich als voorvechtster van vrouwenrechten bij de
Verenigde Naties. Ze neemt dat laatste heel serieus, wil niet alleen maar als
'naam' verbonden zijn aan een goed doel. Vandaar dat ze zelf derde wereldlanden
reist om voorlichtingsfilms te maken. Haar laatste project in dit kader gaat
over zwangerschap en bevalling. Een Westerse ervaring wordt naast een Afrikaanse
gelegd, legt Goedele uit. En hoe zeer dat onderwerp haar aan het hart gaat,
blijkt wel uit het saillante detail dat Goedele voor de video de geboorte van
haar eigen dochter heeft laten filmen. Op de bres voor vrouwenrechten met video
van eigen bevalling lang niet miss door MARJOLEIN HURKMANS.

DEELBEEK (B) Als bekend persoon word je regelmatig allerlei instanties gevraagd
om mee te werken aan hun goede doel, vertelt Goedele Liekens. Over het algemeen
stuur ik een vriendelijke afwijzing als antwoord. Je kunt niet overal je
medewerking aan verlenen, dat zou ik een beetje goedkoop vinden. In dit geval
ging het echter om de Verenigde Naties. Dat is natuurlijk niet zomaar iets; zo'n
brief uit Amerika met als aanhef 'Dear Goedele'. Ik viel echt van mijn sokken!
De campagne sprak me trouwens ook erg aan: het bevechten van keuzerecht voor
vrouwen over de hele wereld. Samen ervoor strijden vrouwen in derde wereldlanden
de kans te geven aan geboorteplanning te doen. Daar kan ik beroepsmatig en als
mens alleen maar volmondig achter staan.

Het is toch van de gekke dat er nog steeds iedere minuut ergens op de wereld een
vrouw sterft als gevolg van een zwangerschap. Soms is de oorzaak een slecht
uitgevoerde abortus, soms een nabloeding, maar beide zouden niet meer voor mogen
komen.

Het leed op de wereld trek ik me vreselijk aan, vervolgt ze. Armoede, oorlog,
daarvan kan ik echt ondersteboven raken. Op het moment dat ik van Celeste
beviel, begonnen net de bombardementen op Belgrado. Dat vond ik zo naar; zat ik
daar met mijn kwetsbare kindje op schoot te kijken naar een moeder elders op de
wereld die met haar huilende kind door de brokstukken struinde op zoek naar iets
eetbaars. Dat lijkt me een van de ergste dingen die er zijn: dat je je hongerige
kind geen eten kan geven. Het schijnt dat die kleintjes na verloop van tijd
ophouden met huilen en alleen nog maar berusten in hun lot. Daarvan schieten je
toch de tranen in de ogen?Cameraman.

Zelf heeft ze twee kinderen: Merel en Celeste. Voor de voorlichtingsfilm van de
VN liet Goedele de geboorte van de laatste vastleggen op video. Ik vond het
maken van die film over mijn bevalling geen storende inbreuk op mijn privacy,
zegt ze. Mijn zwager is cameraman en die heeft de bevalling gefilmd, dus dat was
heel vertrouwd. Ik had er natuurlijk niet aan moeten denken dat er een hele
cameraploeg rond mijn bed had gesjouwd en dat ik midden onder een wee even
bijgesmeerd zou moeten worden door een visagiste om het plaatje mooier te maken
of dat er even uitgebreid uitgelicht zou moeten worden. Zo moet je het je niet
voorstellen. De film gaat vooral over de medische en emotionele kant van een
bevalling en dat is heel sober in beeld gebracht. Het naar buiten komen van een
kind hoef je niet te filmen, dat is over de hele wereld hetzelfde. Het ging ons
juist om de verschillen. Dat wij hier in een schuimbad of zittend op een
skippybal de weeen opvangen bijvoorbeeld. En dat de vader aanwezig is bij een
bevalling. Dat is in de rest van de wereld zelden het geval.

In Belgie bevallen we trouwens toch niet thuis zoals jullie in Nederland. Er
zijn altijd nogal wat artsen en verpleegsters aanwezig, dus zo intiem is een
bevalling toch al niet. Wat dat betreft vind ik het maken van een kindje heel
wat persoonlijker dan de geboorte.

Er zijn trouwens ook geen expliciete beelden gemaakt. Daar ben ik geen
voorstander van. Niet op het gebied van porno maar ook niet bij een bevalling.
Ik durf het bijna niet hardop te zeggen, maar ik ben eigenlijk ook niet zo'n
voorstander van vaders die met hun neus boven op de uitdrijving staan. Tegen
Chris, mijn man, heb ik gezegd dat ik het heerlijk vond als hij bij de bevalling
was, maar wel aan mijn hoofdeinde moest blijven staan. Kijk, de menselijke
geslachtsorganen zijn natuurlijk al niet echt esthetische hoogstandjes, maar
mannen vinden een vagina toch vaak aantrekkelijk omdat het zo geheimzinnig is.
Het is besloten en verborgen. Onbewust worden ze daar door geintrigeerd. Tijdens
een bevalling wordt dat geheim echter op een wel heel brute en bloederige wijze
ontsluierd. Op zo'n bevallingstafel lig je nu eenmaal open en bloot te kijk. Ik
denk niet dat dat goed is. Dan verdwijnt het mysterieuze dat hen juist aantrekt.

Voor het tweede deel van de VN-video gaat Goedele met een camerateam naar
Tanzania. Op dit moment zijn we naarstig op zoek naar een goede kandidate voor
de zwangerschapsvergelijking. Het moet een vrouw zijn in ongeveer dezelfde
omstandigheden als ik: van gemiddelde leeftijd en met een gemiddeld inkomen. We
zouden al eerder zijn gegaan, maar ik was telkens zwanger of het was te kort op
mijn bevalling. Ik wil mijn kinderen niet meenemen naar landen waar de hygiene
niet optimaal is. Dat vind ik te gevaarlijkDagboek.

Ik had erg veel moeite met het weer gaan werken, bekent ze. Ik heb vreselijk
gehuild, ik wist niet eens dat ik zoveel tranen had. In Belgie is de situatie
anders dan in Nederland. Bij jullie werken veel vrouwen uit vrije keus, wij
moeten uit economische overwegingen een baan zoeken. Onze voorzieningen zijn een
stuk minder goed geregeld dan die van jullie. Uiteindelijk ben ik op mijn eerste
werkdag een dagboek gaan bijhouden waarin ik al mijn verdriet van me afschreef.
Ik dacht 'dan kan ik ze dat later laten zien en dan weten ze dat ik het niet
zomaar heb gedaan'. Vorige week realiseerde ik me dat ik al een hele tijd niet
meer had geschreven. Blijkbaar heb ik mijn draai inmiddels weer gevonden.

Toch kan ik me nog levendig herinneren hoe ik ooit op de snelweg reed van mijn
werk naar huis. Het was laat geworden, 10 uur, en ik probeerde de oppas te
bellen om te zeggen dat ze de kinderen niet naar bed moest brengen. Precies op
dat moment bleek de batterij van mijn mobiele telefoon leeg. Ik moest zo huilen
dat ik bijna de weg kwijt raakte, alleen omdat ik de meisjes die dag dan niet
gezien zou hebben.Intellectueel.

Ze draagt haar lange donkere haren tegenwoordig in een trendy middenscheiding.
Mede dankzij de traditionele spijkerbroek en het studentikoze brilletje ziet
Goedele er eerder uit als een intellectueel dan als iemand die in badpak over
het plankier paradeert. Die tijd ligt dan ook ver achter haar. Net als de
periode van seksprogramma's op tv. Met de huidige (ranzige!) stand van zaken op
de Nederlandse beeldbuis wil ik niets te maken hebben, verklaart ze. Ik kan het
niet aan mezelf verkopen nog verder te moeten gaan dan Menno Buch en ik kan het
ook niet in overeenstemming brengen met mijn beroep.

Ik veroordeel niemand hoor, vervolgt ze. Mensen zijn slim genoeg. Ze moeten zelf
weten wat voor programma's ze maken en waar ze naar kijken. Ik ben alleen af en
toe een beetje bang dat de gewone man en vrouw gaan denken dat wat ze op tv zien
de norm is. Nederlanders schieten altijd een beetje door, denken dat als iets
mag, dat het dan ook meteen moet. En dan krijg je van die zielige gevallen die
zich gedwongen voelen hun echtgenote op het 25-jarig huwelijksfeest een uitje
naar een parenclub cadeau te geven, omdat ze denken dat ze er anders niet
bijhoren. Of een vrouw die haar man voor zijn zestigste verjaardag een
prostituee schenkt om met z'n allen een feestelijk triootje te doen waar ze
eigenlijk helemaal niet achter staat.

Persoonlijk denk ik dat het tijd wordt seks weer wat in het normale te trekken.
Als ik ooit nog een dergelijk tv-programma ga maken, moet het in dat kader zijn:
een show over gewone mensen die 'gewone' seks met elkaar hebben.

LOAD-DATE: February 3, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               61 of 64 DOCUMENTS

                                  De Telegraaf

                                February 1, 2000

ZELFSTANDIG WEST-PAPOEA BEDREIGING VOOR MILIEU

LENGTH: 598 words


Irian Jaya, het vroegere Nederlands Nieuw-Guinea dat sinds enkele weken West
-Papoea heet, herbergt de laatste resten ongerept regenwoud van Indonesie. Het
heeft bovendien de grootste diversiteit aan planten en diersoorten van alle
eilanden in de archipel.

Maar deze bio-rijkdom loopt een ernstig gevaar wanneer West-Papoea meer
autonomie binnen Indonesie zou krijgen of onafhankelijk zou worden, zoals de
meeste Papoea's willen, zegt Augustinus Rumansara, de plaatselijke directeur van
het 'World Wide Fund for Nature' (WWF).

We gaan nu door een hervormingsproces dat moet leiden tot meer autonomie, niet
alleen voor de provincies maar ook voor de districten. Die moeten te zijner tijd
voor eigen inkomsten gaan zorgen, aldus Augustinus.

De enige bron van inkomsten die we hier hebben zijn natuurlijke bronnen. Als de
lokale overheden geld nodig hebben terwijl de belastingopbrengst gering is nemen
ze hun toevlucht tot die natuurlijke bronnen. Dan kom je in de problemen,
bijvoorbeeld wanneer men besluit houders van ongebruikte houtkapconcessies uit
te nodigen aan het werk te gaan.

Een kaart van West-Papoea laat zien dat nagenoeg in het gehele land, met
uitzondering van onbegaanbare gebieden zoals zeer hoge bergen en moerassen,
concessies zijn uitgegeven voor mijnbouw en het kappen van tropisch hardhout. In
totaal gaat het om ongeveer 40 concessies. Volgens Rumansara is nog geen kwart
van die concessies actief.

De concessiehouders zijn voornamelijk de vrienden en beschermelingen van
Soeharto, maar ook het leger lijkt aanzienlijke belangen te hebben. Er zijn
bovendien plannen om van Biak, een eiland voor de noordkust, een centrum te
maken voor de export vanuit Oost-Indonesie. Ook daardoor wordt het activeren van
'slapende concessies' aantrekkelijk.

Bij houtkap gaat een enorm aantal dier- en plantensoorten verloren, vreest de
WWF-chef. Planten kunnen niet vluchten, verzucht hij. Maar dat gaat ook op voor
veel diersoorten die endemisch zijn, dat wil zeggen dat ze uitsluitend hier
worden gevonden. Van de paradijsvogel bijvoorbeeld, waarvan er hier zo'n 12
varianten zijn, is de helft endemisch.

De grootste daarvan wordt gevonden op het eiland Yapen, voor de noordkust. Daar
zijn concessies uitgegeven en die paradijsvogel wordt derhalve met uitroeiing
bedreigd. Hetzelfde geldt voor de zogenaamde vogelvleugelvlinder (ornithoptera),
iets verder naar het westen. Die wordt ook bedreigd omdat men voor een paar van
die vlinders grif 500 gulden betaalt.

Maar alles is nog niet verloren. Neem bijvoorbeeld de enorme lederschildpad. Als
je zijn zwempoten wegdenkt heeft hij veel weg van een Volkswagen-kever zonder
wielen. Hij is ongeveer even groot, zegt Augustinus.

Op de wereld zijn er slechts drie plaatsen waar de lederschildpad broedt: in
Maleisie, in het Caribisch gebied en hier, aan de noordkust. Een maand geleden
zijn we er gelukkig in geslaagd die schildpadden voor een groot gevaar te
redden. We hebben kunnen regelen dat de voor het activeren van een
houtkapconcessie noodzakelijke vergunning niet werd afgegeven.

Let wel, waarschuwt hij, we zijn niet tegen de ontwikkeling van het land, maar
we willen dat het geschiedt in harmonie met de mensen en de natuur. Voor
economen is dat misschien bizar omdat het dan moeilijk is winst te maken, maar
als men een duurzame ontwikkeling nastreeft moeten we toch die richting op. Wat
wij, het WWF, doen is de mensen bewust maken, niet zozeer de gewone man als wel
politici en ondernemers. We vertellen dat, wanneer het milieu vernietigd wordt,
ook zij in de problemen komen.

LOAD-DATE: February 2, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               62 of 64 DOCUMENTS

                                  De Telegraaf

                                January 20, 2000

CDU-CRISIS KLUISTERT DUITSERS AAN DE BUIS

LENGTH: 486 words

DATELINE: BERLIJN


CDU-crisis kluistertDuitsers aan de buisTheo Jongedijk.

Zijn bijnaam was 'de kanselier van de Duitse eenheid', maar als onze oosterburen
het tegenwoordig over Helmut Kohl hebben dan wordt de staatsman aangeduid als
'Don Kohleone'.

De Duitse kranten meldden gisterochtend in grote koppen 'CDU onteert Kohl' en
'De CDU breekt met Kohl', maar iedereen wist allang wat er aan de hand was.

Het partijgeldschandaal mag dan weliswaar het vertrouwen in de politiek op
massieve wijze schaden, intussen zit wel heel het land aan de buis gekluisterd
om maar niets van de laatste onthullingen te hoeven missen.

'Gute Zeiten, schlechte Zeiten' en het dozijn andere soaps, dat hier dagelijks
de zwakke kanten van de mens op de televisie etaleert, is verzonnen flauwekul.
Daarentegen is 'Die CDU in der Krise', zoals het nieuwe ZDF-programma in
CNN-stijl wordt aangekondigd, een weergave van de bittere werkelijkheid. Geen
weldenkend mens tussen Flensburg in het hoge noorden en Lindau in het uiterste
zuiden had de onthullingen van de laatste dagen voor mogelijk gehouden.

De CDU is altijd een partij geweest van gezagsgetrouwe mensen, zegt een bewoner
van middelbare leeftijd tijdens het boodschappen doen in de chique Berlijnse
wijk Zehlendorf. In de deelgemeenteraad zijn de christen-democraten hier sinds
jaar en dag de grootste partij. Ik vind het heel erg dat Kohl en de CDU in
oorlog zijn. Maar mijn teleurstelling geldt nog meer Manfred Kanther, de
oud-minister van Binnenlandse Zaken. Hij was de fatsoenlijkheid zelve en
uitgerekend Kanther blijkt in Hessen illegaal partijgeld te hebben witgewassen.

De meest ondankbare baan van Duitsland is op dit moment die van telefoniste bij
het kantoor van de CDU in Berlijn. Teleurgestelde leden en 'gewone' burgers, die
wel eens even hun hart willen luchten, hangen onafgebroken aan de lijn. Voor een
overzicht van de reacties verwijst de toch nog altijd vriendelijke dame op het
kantoor naar de Internetsite van de partij (www.cdu.de).Emoties.

Het stroomt er over van de emoties. Ik ben verkiezingsassistent van de CDU, maar
wat voor positieve argumenten staan mij nog ter beschikking? Als deze
horrorgeschiedenis niet wordt beeindigd, moeten wij ons zelfs zorgen gaan maken
over de vereiste grens van vijf procent om in de parlementen te kunnen komen,
luidt een van de meningen.

Velen schrijven over hun vermoedens waarom Kohl zich als 'Helmut de zwijger'
opstelt en over het dilemma of een erewoord zwaarder mag wegen dan wettelijke
bepalingen. Toch blijkt ook hier dat steeds meer Duiters afstand van hem nemen.

Het is precies zoals Heiner Geissler, voormalig algemeen secretaris van de CDU,
het Helmut Kohl al bij herhaling voor de voeten heeft geworpen: Het grote
zwijgen heeft tot gevolg dat de gehele Duitse christen-democratie in de
verdachtenbank is geplaatst en onbeperkt kan worden blootgesteld aan de gekste
verdachtmakingen.

LOAD-DATE: January 21, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               63 of 64 DOCUMENTS

                                  De Telegraaf

                                January 5, 2000

BORIS BECKER VEREEUWIGD ALS ZEESLAK

LENGTH: 126 words


Biologiestudenten met maritieme interesse zullen binnenkort in wetenschappelijke
werkjes de naam van Boris Becker tegenkomen, de legendarische Duitse tennisser,
die zich vorig jaar na talloze titels uit de topsport terugtrok.

Duitse zoologen hebben uit eerbetoon aan de sportman een recentelijk ontdekte
zeeslak de naam Bufonaria borisbeckeri gegeven.

De onderzoekers, die vijf zoologische instituten bij onze oosterburen
vertegenwoordigen, hopen dat er meer mensen en bedrijven zijn die zich op deze
manier onsterfelijk willen maken.

Het eerbetoon werd Becker gratis verleend. 'Gewone' burgers en bedrijven zullen
er diep voor de in portemonnee moeten tasten. De opbrengst van de naamgeving zal
zoologisch onderzoek ten goede komen.

LOAD-DATE: January 6, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf

                               64 of 64 DOCUMENTS

                                  De Telegraaf

                                January 3, 2000

KAZUKO WATANABE REGISSEERDE 'RASHOMON' BIJ NEW NATIOANL THEA TRE IN TOKYO.IK HEB
NIETS TE VERLIEZEN

LENGTH: 870 words


Kazuko Watanabe regisseerde 'Rashomon' bij New National Theatre in Tokyo.

Ik heb nietste verliezen.

doorESTHERKLEUVER.

Het toneelstuk 'Rashomon' is een combinatie van hedendaags theater en eeuwenoude
Japanse gebruiken en tradities. Kazuko Watanabe regisseerde de voorstelling van
het New National Theatre in Tokyo. Het stuk is in Nederland te zien in het kader
van 400 jaar Nederland-Japan.

'Rashomon' is gebaseerd op de gelijknamige novelle uit 1915 en het verhaal 'Yabu
no Naka' (In het woud) uit 1921 van de Japanse schrijver Ryunosuke Akutagawa. De
vertelling van Akutagawa vormde eveneens de basis voor de gelijknamige film van
Akira Kurosawa. Regisseuse Kazuko Watanabe interpreteerde het verhaal op haar
eigen manier en bewerkte het tot een theaterstuk.

In het eerste (zwijgende) deel van 'Rashomon' is te zien hoe de 'gewone man'
Tajomaru tot misdadiger verwordt. Het publiek, dat getuige is van zijn misdaden,
hoort vervolgens de verklaringen van de getuigen en de betrokkenen. Elk verhaal
is verschillend en zet vraagtekens bij de betrouwbaarheid van de menselijke
waarneming. Maar wie spreekt de waarheid? En bestaat er zoiets als de waarheid?.

Regisseuse Kazuko Watanabe werd geboren in Sendai in Japan. Ze studeerde
geschiedenis en sociologie aan de Joshi Daigaku Universiteit in Tokyo. Omdat
haar man in Oostenrijk ging studeren, volgde zij hem dertig jaar geleden naar
Europa. Hij wilde echter niet dat zij alleen thuis zou zitten en daarom ging ze
naar de mode-vakschool. Kazuko Watanabe specialiseerde zich in het ontwerpen van
kostuums en kwam in het Duitse theatercircuit terecht. Geleidelijk aan bekwaamde
zij zich bovendien in het ontwerpen van toneelbeelden.

Maar daar bleef het niet bij. Vanaf 1988 neemt Kazuko Watanabe niet alleen meer
de kostuums en het toneelbeeld voor haar rekening, maar gaat zij ook regisseren.
Gebrek aan opleiding weerhoudt haar er niet van om nieuwe dingen te ondernemen.
Ik hou van avontuur. Bovendien heb ik niets te verliezen als het mislukt. Dan
kan ik me tenslotte verschuilen achter het feit dat ik er nooit voor geleerd
heb, grapt de regisseuse. Maar tot nu toe gaat het haar allemaal goed af. Voor
het in 1990 gemaakte 'Voorjaarsontwaken' ontving ze zelfs een regieprijs.

'Rashomon' van Kazuko Watanabe kenmerkt zich door weinig woorden (in het eerste
deel wordt zelfs helemaal niet gesproken), eenvoud en sterke beeldvorming door
al het overbodige weg te laten. Zelf verklaart ze dat als volgt: Toen ik naar
Oostenrijk kwam, was ik de taal niet machtig. Ik kon de mensen dus niet verstaan
en ik kon ook niet met ze spreken. Vandaar dat ik toen het visuele heel sterk
heb ontwikkeld. Het is net als een blinde die zijn gehoor veel sterker
ontwikkelt dan een ziende. Wat dat betreft zijn hindernissen eigenlijk altijd
ergens goed voor.

In 1996 maakte Kazuko Watanabe 'Rashomon' voor het Dusseldorfer Schauspielhaus.
En dat terwijl ze er jarenlang tegenaan hikte om een Japans stuk te doen. Ik
wilde het gewoon nooit, omdat ik bang was dat ze zouden denken dat ik als
Japanse met mijn eigen land zou koketteren. Uiteindelijk deed ze het toch en
zodra Hiroko Watanabe, de vaste regisseuse van het New National Theatre in
Tokyo, de voorstelling op video ziet, wil zij beslist dat Kazuko Watanabe de
voorstelling ook in Japan komt maken.

Kazuko Watanabe zegt ja, maar vind het ook doodeng. Ik had er geen idee van hoe
toneel in Japan er eigenlijk uitzag. Toen ik nog in Japan woonde, was ik zelfs
nog nooit in een theater geweest. Ik interesseerde me meer voor politiek en
geschiedenis dan voor cultuur, aldus de regisseuse. Uiteindelijk weet Kazuko
deze twijfel van zich af te zetten. Kazuko Watanabe: Ik heb de voorstelling
gewoon gemaakt zoals ik dat zelf graag wilde.

Toch werd het stuk iets anders dan ze zelf in gedachte had. Eigenlijk wilde ik
een heel andere voorstelling maken dan die ik in Duitsland gemaakt had, maar
daar wilden de acteurs niets van weten. Zij vonden het stuk dat ze op video
gezien hadden zo mooi, dat ze het graag ook zo wilden spelen. Maar door alleen
al nu kostuums in Japanse stijl te gebruiken, is er toch een totaal andere
voorstelling ontstaan.

Kazuko Watanabe was verbaasd dat de voorstelling in Japan zo'n succes was bij
jongeren. Japanse jongeren worden zo beinvloed door de Verenigde Staten dat ik
niet gedacht had dat ze een stuk vol Japanse tradities zo zouden waarderen.
Bovendien moet het bij de jeugd steeds maar sneller en sneller, terwijl mijn
voorstelling juist vol zit met rust en stilte.

De regisseuse is ervan overtuigd dat ze nooit zover was gekomen zonder de
strenge opvoeding van haar ouders. Alle uitdagingen die ik nu aan ga, zie ik als
een soort psychische bevrijding. Ik maak me steeds meer los uit het beklemmende
milieu dat ik als kind heb ervaren. Maar ik heb daarentegen ook heel veel
geleerd van de verplichte lessen in Japanse theeceremonie en bloemsierkunst. Het
heeft me geleerd wat schoonheid en esthetiek is en hoe ik bijvoorbeeld een
ruimte moet indelen. En dat laatste heeft me bijvoorbeeld weer enorm geholpen
bij het ontwerpen van toneelbeelden.

'Rashomon' is van 6 t/m 8 januari te zien in Het Muziektheater in Amsterdam.
Info: 020-6255.455.

LOAD-DATE: January 4, 2000

LANGUAGE: Dutch / Nederlands

PUB-TYPE: Paper

                          Copyright 2000 De Telegraaf
