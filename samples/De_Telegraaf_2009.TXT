
                               1 of 144 DOCUMENTS



                                  De Telegraaf

                           30 december 2009 woensdag

'Kernenergie is de oplossing'

SECTION: WATUZEGT; Blz. 6

LENGTH: 860 woorden


VVD-Kamerlid Zijlstra stelt de meest schandalige verkwisting ooit aan de kaak
(Tel. 24/12). Al jaren is duidelijk dat de windhandel in windmolens niet zonder
zware subsidies kan. Toch werd ons land verpest met een paar duizend windmolens,
de zee vol geplempt. Niemand had het over de vereiste back-up van kolen- en
gascentrales. Zijlstra komt op een post van 55 miljard voor de komende 15 jaar.
En dat gaat daarna gewoon door, want dan moeten de molens vervangen worden.
Waarom mag in ons land het K-woord niet gebruikt worden: kernenergie is goedkoop
en écht schoon. Gevaarlijk? Tsjernobyl was uiteraard een drama, veroorzaakt door
zwaar verouderde installaties. En natuurlijk zullen we altijd de veiligheidslat
hoog moeten leggen. Maar wist u dat in de kolenmijnen wereldwijd in 1995 naar
schatting een half miljoen gewonden zijn gevallen en 11.000 kompels zijn
omgekomen.

Wageningen, P. Pauw

Voorproefje

Onze premier Jan Peter Balkenende verklaart in een weekblad dat de verhoging van
de aow-leeftijd pas het begin is. Een voorproefje, in zijn eigen woorden.
Volgens hem zal het herstel van de overheidsfinanciën zes of zeven van dit soort
operaties vergen. Dat u het maar weet. Het zou Balkenende sieren als hij open
kaart  speelt en de CDA-kiezers en -leden laat weten wat voor asociale
maatregelen ten koste van hardwerkende burgers hij nog meer gaat nemen, om maar
ontwikkelingshulp, steun voor de klimaatwaanzin en zinloze subsidies te kunnen
blijven verstrekken.

Eindhoven,

A.H.J. van Gool

Jaloers

Nog even over Laura: laat bureau Jeugdzorg zich liever druk maken over
tienermoeders. Een 14-jarige die goed zingt wordt de hemel in geprezen en zij...
Ik denk dat menig man jaloers is op de capaciteiten van Laura.

Amsterdam,

J.M. Zwaan (87 jaar)

Bekvechten

Terwijl aan de andere kant van de wereld onze jongens en meisjes iedere dag
moeten vechten voor hun leven, vinden de jongelui die buiten een oorlogsgebied,
op de Antillen, verblijven, te mogen bekvechten over details. (Tel. 29/12) Welke
onderofficier is belangrijker, wie mag wel in de onderofficierskroeg van de
marine naar binnen: de landmachtsergeant niet en de marinesergeant natuurlijk
wel want hij is beter... Ook wordt er gekrakeeld wie er wel een gratis
duikcursus mag volgen en wie niet. Een grof schandaal dat de leiding dit soort
geleuter accepteert! Pet af voor de manschappen in Afghanistan, maar een dikke
onvoldoende voor de leiding en het gezeur op de Antillen!

Baexem, D. Kamieth

Buffelen

Het probleem van de landmachtsergeantjes speelt al jaren. Zelfs in mijn tijd,
vóór 1985, kwamen ze bij ons aan boord ook niet in het onderofficiersverblijf.
Bij de landmacht ben je fluitend binnen no time sergeant, vaak heel jong,
terwijl de marineman of marinier jaren loopt te buffelen voor hij zijn volgende
rang bereikt. Vandaar deze oude, ongeschreven wet. De soldaatjes hebben het heel
slim aangepakt nu het huidige militaire opperhoofd zelf een landmachtofficier
is. Jammer voor de mariniers op de marinebasis Parera Curaçao.

Rhenen, H. Robert

Tijdbom

Er worden 40.000 geiten geruimd, vreselijk. Maar is het u bekend dat elke week
40.000 varkens in mesterijen het loodje leggen? Ze gaan spontaan dood of krijgen
een spuitje als ze ziek zijn. Het gaat om zo'n 15 procent van de circa 12
miljoen varkens die in ons land worden gefokt. Oorzaak: de enorme concentratie
van dieren op een klein oppervlak. De volksgezondheid is nog niet in het geding,
dus je hoort er niet van, maar achter de deuren van de megastallen broeit wel
een tijdbom.

Appelscha, Jan Muller

Toeslag

Inmiddels is wel duidelijk dat terroristen niet gepakt kunnen worden door
vakantiegangers zonder broekriem op kousenvoeten door 'n poortje te laten lopen.
Om vervolgens triomfantelijk het geconfisqueerde nagelschaartje te tonen. Daar
komt meer voor kijken en de riante 'veiligheidstoeslag' maakt dit zeker
mogelijk.

Noordwijk, C.H. van der Voort

Held

Jasper Schuringa is een held: hij heeft 287 passagiers gered. Maar als iemand
een vliegtuig wil opblazen en je ziet het, je grijpt meteen in en overmeestert
hem, dan denk je in de eerste plaats aan jezelf. Het is dan alleen maar: hij of
ik, later komt pas het besef dat je zoveel andere passagiers hebt gered. Toch
heb ik bewondering voor hem.

Lex Lapland

Dom

Zie je wel, die lui van de FNV passen prima in de regering: net zulke domme
voorstellen. Zoals nu de loongrens van 35.000 euro bruto om te bepalen wat zware
beroepen zijn. Als ik een beetje overwerk, om mijn hoofd boven water te houden,
dan kom ik daaroverheen. Heb ik dan met mijn drieploegendienst ineens niet meer
een zwaar beroep?

Woudenberg, Ruud van Aalst

Bodyscan

Het verbaast mij, dat er zoveel bezwaar is tegen veiligheidsmaatregelen als de
bodyscan op Schiphol. Wat kan het mij schelen, dat op de scan te zien is dat ik
een stoma draag, een kunstborst heb, een teen mis aan mijn linkervoet? Als die
persoon met zijn verborgen bom maar gepakt wordt!

Alphen a/d Rijn,

P.J. Deeleman

En/en

Is er nou werkelijk niemand die het begrijpt? De Koningin doet geen 'aanval' op
de digitale wereld, maar een oproep om daarnaast de persoonlijke noot, het
'live' aanwezig zijn, niet te vergeten. Geen of/of maar en/en.

Hengelo, Gerard J. van Dijk

LOAD-DATE: December 29, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                               2 of 144 DOCUMENTS



                                  De Telegraaf

                            28 december 2009 maandag

de Britse kust... Terug naar de kust,;
Strandleven in Engeland weer in de lift   Comeback voor de Great British Holiday

SECTION: REPORTAGE; Blz. 6

LENGTH: 593 woorden

SAMENVATTING

DE BRITSE KUST hoopt dat de dure euro en de economische crisis de inwoners en
buitenlanders weer naar het eigen strand trekt. Ze zullen er ingrijpend
veranderde plaatsen aantreffen. Er zijn miljarden geïnvesteerd om de vergane
glorie op te knappen. Als het nu niet lukt, lukt het nooit meer. WEYMOUTH -
Vroeger toen het leven eenvoudiger was en de zomers langer leken toog de
gemiddelde Brit ieder jaar twee weken naar de eigen kust. In de vertrouwde geur
van fish and chips trok men - weer of geen weer - de kleren uit om het witte vel
razendsnel om te toveren in gezellig vakantierood. De kinderen werden zoet
gehouden met schep en emmer en als ze echt begonnen te zeuren dan was er altijd
Punch and Judy, de Britse variant op Jan Klaassen en Katrijn.

VOLLEDIGE TEKST:

Hoogtepunt van de vakantie was als ze na lang zeuren eindelijk op de ezels
mochten rijden die op het strand stonden. Ouderen zochten vertier op de pier
waar ze met bingo een gokje waagden of de beentjes van de vloer gingen in de
danszaal, waar een doorgaans zeer gezellig maar niet al te best bandje 'Rock
around the clock' speelde.

Jaren vol economische voorspoed en een ijzersterk pond zorgden er echter voor
dat de Britse Jan Modaal en zijn gezin hun heil elders gingen zoeken. Geholpen
door de opkomst van de prijskrakende luchtvaartmaatschappijen streken ze massaal
neer op de altijd zonnige Spaanse costa's.

Er wordt hard aan gewerkt om 'the Great British Holiday' een comeback te laten
maken.

Karakter

Tien jaar geleden vond de Britse minister voor Toerisme, Kim Howells, sommige
kustplaatsen 'tot op het bot verrot'. Hij zag baaien vol afgebladderde hotels,
bijna in de zee zakkende pieren en treurige amusementshallen die alleen nog maar
goed waren om hangjongeren een plek te bieden. Het roer moest om. De beroemdste
en mogelijk ook de beruchtste badplaats - vanwege het als goedkoop geziene
karakter - Blackpool ging plotseling aan kunst doen en gokte (tevergeefs) op de
komst van een prestigieus casino. Brighton zette in op de homobeweging die de
plaats weer 'hip' maakte. St. Ives kreeg een dependance van Tate Modern. En in
Boscombe, een buitenwijk van Bournemouth in Dorset, is het eerste kunstmatige
rif voor surfers in Europa aangelegd, waarbij de hele kustlijn voor elf miljoen
pond van een facelift is voorzien.

Een wandeling door Bournemouth maakt duidelijk dat er veel is veranderd.
'Verrot' is het hier allang niet meer. Wie in het verderop gelegen Weymouth, met
zijn langgerekte halfronde baai met het fijnste zand van het land, kijkt ziet
dat daar en in het daar vlak achter gelegen Portland nog wel het een en ander
kan veranderen. Sommige hotels zien er wat 'tired' (moe) uit, zoals de Britten
dat beleefd noemen. Het is een probleem dat snel verholpen zal worden als hier
de Olympische zeilwedstrijden worden gehouden in 2012. Er worden miljoenen in de
plaats gepompt!

Zoekt u meer informatie

en foto's of wilt u reageren op dit verhaal? Ga dan

naar www.reiskrant.nl/weekjeweg

Betalen met de euro

Een opmerkelijke initiatief is om in Bournemouth en buurman Poole de euro als
betaalmiddel te accepteren. Niet alleen overigens om de buitenlandse toerist te
plezieren maar om Britten te trekken. Initiatiefneemster Sheron Crossmann legt
uit. "Ik had na een trip naar Frankrijk nog tien euro in mij zak zitten en vroeg
hier in een pub of ik daarmee mocht betalen. Dat kon. Ik besefte dat heel veel
Britten zo een voorraadje euro's ergens in een sok hebben liggen en dat veel van
hen nu niet naar een Euro-land op vakantie gaan. Dan kunnen ze het hier mooi
opmaken."

LOAD-DATE: December 27, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                               3 of 144 DOCUMENTS



                                  De Telegraaf

                           24 december 2009 donderdag

'Geen belastingverhogingen';
Premier lijnrecht  tegenover PvdA in  aanpak van crisis  "Met 52 procent  zitten
we al bij  hoogste tarieven  in Europa"  "De PvdA heeft niet gezegd:  'We
verlaten Afghanistan'..."

SECTION: REPORTAGE; Blz. 5

LENGTH: 1696 woorden

SAMENVATTING

Het was in alle opzichten een pittig jaar voor onze premier. Want 2009 stond
voor Jan Peter Balkenende niet alleen in het teken van de crisisaanpak, ook zijn
eigen rol was onderwerp van discussie. Of het nou ging om Afghanistan, de
Hedwigepolder of de prinselijke vakantiewoning in Mozambique, steeds waren er
vragen over de regie van de minister-president, die ook nog een Europese droom
uiteen zag spatten. In een Kerstinterview met De Telegraaf straalt de premier
desalniettemin vertrouwen uit voor 2010. Er huist nog volop ambitie in het
Torentje. DEN HAAG, donderdag Jan Peter Balkenende staat op het punt op vakantie
te gaan. "Naar een winterse plek", zo houdt hij zich op de vlakte, want waar
precies mag de premier vanwege veiligheidsredenen niet zeggen. Het is een van de
schaarse momenten voor de minister-president, dat hij niet door het gejaagde
Haagse leven in beslag wordt genomen en tijd heeft voor zijn vrouw Bianca,
dochter Amelie en de rest van de familie. Al zullen de gedachten misschien toch
regelmatig bij het Binnenhof zijn.

VOLLEDIGE TEKST:

In de eerste weken van het nieuwe jaar wachten namelijk alweer twee loodzware
dossiers: er moet een besluit worden genomen over de Nederlandse militaire
toekomst in Afghanistan en de commissie-Davids komt met haar langverwachte
Irak-onderzoek.

Afghanistan is een splijtzwam in de regeringscoalitie. Vicepremier en
PvdA-leider Bos wil hoe dan ook weg uit Oeroezgan, CDA-minister Verhagen
(Buitenlandse Zaken) en ChristenUnie-bewindsman Van Middelkoop (Defensie) willen
in afgeslankte vorm in die provincie blijven. In de boezem van het kabinet wordt
nu gesproken over een kleinere missie elders in het door oorlog verscheurde
land, bijvoorbeeld in Koendoez. De PvdA denkt aan hoogstens enkele tientallen
militairen voor opleiding en opbouw, CDA en ChristenUnie zoeken het eerder in de
honderden.

Hoewel het kabinet officieel pas voor 1 maart de knoop hoeft door te hakken, wil
de PvdA haast maken. De sociaaldemocraten zijn bang dat het CDA de druk steeds
meer opvoert door een beslissing te rekken richting de Afghanistan-top van eind
januari, waar de roep van het buitenland om een langere Nederlandse aanwezigheid
waarschijnlijk sterk zal klinken.

Bos wil in de eerste week van januari een beslissing nemen. Maar Balkenende
geeft niet toe: "Ik wil ook tempo maken. Er moet helderheid komen voor onze
NAVO-partners en voor onze troepen. Maar wanneer we precies een besluit nemen,
in welke week, dat zullen we even moeten zien."

U heeft gezegd dat Nederland geen buitenbeentje moet worden in de NAVO. Voorkomt
u dat door uit Oeroezgan te vertrekken en elders in Afghanistan iets te gaan
doen?

"Wij hebben een behoorlijk deel geleverd. Mijn punt is dat als Nederland straks
helemaal niets meer doet in Afghanistan, ons land er in vergelijking met de
andere NAVO-landen helemaal buiten staat. Dan heb je een uitzonderlijke positie.
De vraag is of je dat zou moeten willen."

Is iedereen in het kabinet

ervan doordrongen dat

we dat buitenbeentje niet moeten worden?

"Ik heb geconstateerd dat de PvdA op het partijcongres heeft gezegd: 'We
verlaten Oeroezgan'. Er is niet gezegd: 'We verlaten Afghanistan'. Dat neem ik
waar en in het kabinet moeten we daar het debat over voeren."

Voor de gewone burger is Oeroezgan of Afghanistan toch gewoon hetzelfde?

"Dat snap ik wel, maar het gaat mij nu om de zuiverheid van het debat. Het
kabinet heeft gezegd: we gaan weg als leidende natie uit Oeroezgan."

Maar we blijven in

Afghanistan.

"Ik ga niet in op speculaties. Maar alle NAVO-landen zijn betrokken in
Afghanistan en soms ook met heel veel militairen. Onze aanpak krijgt navolging
en dat is een erkenning van de manier waarop wij onze verantwoordelijkheid
hebben genomen."

Op 12 januari presenteert de commissie-Davids haar onderzoek naar de Nederlandse
steun aan de oorlog in Irak. Bent u nerveus?

"Nee, ik heb altijd steun gehad in het kabinet en van de meerderheid van de
Tweede Kamer. Mijn lijn was heel consistent. De bewijslast lag niet bij ons,
maar bij Saddam Hoessein. We hebben steeds onderstreept dat hij de resoluties
van de VN aan zijn laars heeft gelapt. Er zijn veel debatten over geweest in de
Tweede Kamer. Alle argumenten zijn wat mij betreft gewisseld."

Toch kwam er een onderzoek.

"Er kwam een soort concurrentiestrijd tussen Eerste en Tweede Kamer in het
stellen van vragen. Ze wisselden elkaar af en het werden er steeds meer. Dan
kwam er weer een stuk in de krant en had je weer een debat. Toen heb ik zelf ook
gezegd dat er een onafhankelijke commissie moest komen omdat er een volstrekt
onoverzichtelijk geheel ontstond."

U krijgt niet vooraf inzage in de conclusies, vindt u dat lastig?

"Nee. Het is een onafhankelijke commissie, die toegang heeft tot alle stukken,
zelfs die van de Ministerraad. Dat is heel bijzonder. Bij een parlementaire
enquête kun je dat niet afdwingen. Dat geeft de volledige vrijheid van het
onderzoek aan. Ik spreek geen verwachting uit over de bevindingen."

Het jaar 2010 zal ook in het teken staan van economisch herstel. Volgens de
laatste cijfers valt het allemaal wel mee met de crisis.

"Ik ben blij dat de groei nu weer aantrekt. Dat is een positief signaal, vooral
dat de werkloosheid minder stijgt dan verwacht. Maar het is het niet het hele
verhaal. Door de recessie, de noodzaak om banken financieel te ondersteunen en
een hoog financieringstekort kunnen we spreken van nationale verarming. We
dachten dat we de hele kabinetsperiode begrotingsoverschotten zouden hebben,
maar we hebben grote klappen opgelopen. De staatsschuld stijgt ook na een
economisch herstel jaarlijks met liefst 35 miljard euro. We moeten de tering
naar de nering zetten om te voorkomen dat komende generaties alles op het bordje
krijgen. Daarom gaan we kijken naar de overheidsuitgaven."

Dus het is veel te vroeg voor de burgers om te juichen. Het kabinet gaat fors
snijden?

"We hebben al besloten dat de aow-leeftijd naar 67 jaar gaat, maar om de
overheidsfinanciën werkelijk op orde te krijgen dan heb je zes à zeven van dat
soort operaties nodig."

Dat geldt ondanks de positievere voorspellingen nog steeds?

"Ja, dat blijft overeind. Als we willen dat er ook in de toekomst genoeg geld is
voor onderwijs, zorg en andere noodzakelijke collectieve voorzieningen en als we
de aow betaalbaar willen houden, dan moeten we de soliditeit op orde brengen.
Doe je dat niet, dan doe je aan zelfbedrog, omdat we de rekening doorschuiven."

VVD-leider Rutte wil nu direct beginnen met snijden in de overheidsuitgaven,
waarom doet u dat niet?

"Ik ben het daar niet mee eens, omdat het herstel nog pril is. Wij beginnen in
2011. Als je nu snel gaat bezuinigen, zoals Rutte wil, terwijl de economie nog
in een dip zit, dan vererger je de crisis."

De discussie over de bezuinigingen kan hoog oplopen. De PvdA staat daar immers
anders in dan uw CDA?

"Er is altijd discussie geweest tussen CDA en PvdA over de keus tussen
bezuinigen op uitgaven of lastenverzwaring. Daar ben ik niet zenuwachtig over."

Maar de PvdA wil toch de belastingen verhogen?

"Ik geloof dat belastingverhogingen echt niet verstandig zijn. Daar kun je
ideologisch over denken, maar laat ik het even puur economisch bekijken.
Economen zijn het eens dat belastingverhogingen contraproductief werken. Daar
moet je  rekening mee houden. Het is exact de reden geweest dat Lubbers in de
jaren '80 met het fenomeen van lastenverlichting heeft gewerkt om de economie
aan te jagen."

Toch heeft de PvdA-fractie nu een 60-procentstarief in de inkomstenbelasting
geopperd...

"Daar ben ik het ook niet mee eens. Met 52 procent zitten we in Nederland al bij
de hoogste tarieven in Europa. En dat niveau wordt in Nederland ook nog eens
vrij snel bereikt."

Verwacht u dat minister Bos het met u eens is?

"Dat zal moeten blijken. Maar niemand kan om deze zaken heen. Je moet dat doen
wat nodig is om de zaak financieel op orde te krijgen."

Is de PvdA voor u wel de juiste coalitiepartner in deze tijd?

"Ik doe geen uitspraken over coalitiepartners. Ik stel  vast dat we al heel veel
maatregelen hebben genomen en daarmee voorop lopen. Natuurlijk hebben we een
verschillende sociaal-economische visie. Maar we hebben veel samen gedaan."

Gaat dat allemaal niet veel makkelijker met de VVD?

"Ik neem geen afstand van een kabinet waar ik zelf leiding aan geef."

In het afgelopen jaar was er ook veel aan de hand rond uw leiderschap,
bijvoorbeeld rond de Hedwigepolder of Mozambique. Hoe kijkt u daarop terug?

"U ziet hier een premier die buitengewoon gemotiveerd is en die weet wat nodig
is voor de toekomst van Nederland. Ik let altijd op de vraag of je hebt gedaan
wat je moet doen. Ik was niet in vorm bij de Algemene Politieke Beschouwingen,
maar we kregen aan het einde van de dag wél steun voor ons beleid. Het was een
pittig jaar, om meerdere redenen, maar wat het voor mij vooral pittig maakt is
de situatie van mensen. Gezinnen die in onzekerheid komen, bedrijven met lege
orderportefeuilles. Dat heeft mij eerlijk gezegd het meest beziggehouden."

Heeft u een krasje opgelopen omdat u niet de eerste president van de EU bent
geworden?

"Ik ervaar het niet zo, want anders belemmert dat je functioneren. Dan houd je
daar wat aan over. Ik doe wat gedaan moet worden."

Had u het gedoe rond het kroonprinselijke vakantiehuis in Mozambique kunnen
voorkomen door eerder 'nee' te zeggen tegen de aanschaf van die villa?

"Ik heb vorig jaar in uw krant gezegd dat ik het ervan zie komen. Dat was op
basis van de kennis van toen. Daarna is er nooit een vraag over gekomen. Pas
vanaf augustus kwam het in de media. Tegen de achtergrond van de commotie hebben
ze besloten het huis te verkopen."

De geest lijkt in de Tweede Kamer uit de fles. De discussie over het ceremonieel
koningschap steekt de kop op. Is zo'n koningschap na een troonopvolging
wenselijk?

"Ik ben verklaard tegenstander van het ceremonieel koningschap. De inhoudelijke
invulling van het koningschap vind ik een groot voordeel. We hebben een
koninklijke familie, met de Koningin voorop, die zeer betrokken is. Die goed
volgt wat er in de samenleving gebeurt. Ik zie een grote meerwaarde in een
inhoudelijk koningschap. Ik heb ook tegen de Tweede Kamer gezegd: als u een
ceremonieel koningschap wil, vindt u mij op uw weg."

LOAD-DATE: December 23, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                               4 of 144 DOCUMENTS



                                  De Telegraaf

                            22 december 2009 dinsdag

Burgers moeten raddraaier kieken;
Speciaal fotosysteem tegen rellen met oud en nieuw    Politieteam 24 uur paraat

SECTION: HAAGLANDEN; Blz. 33

LENGTH: 358 woorden

SAMENVATTING

Van onze Haagse redactie DEN HAAG, dinsdag Gewone burgers kunnen door tijdens
oud en nieuw met hun mobieltje strafbare feiten te fotograferen de politie
helpen raddraaiers sneller op te pakken. Het Korps Haaglanden gebruikt hiervoor
in de dagen rond de jaarwisseling een speciaal, uitgebalanceerd fotosysteem
waarmee de kiekjes snel kunnen worden bekeken.

VOLLEDIGE TEKST:

Een speciaal politieteam zal in de oud-en-nieuwperiode 24 uur per dag paraat
zijn om binnenkomende foto's van mobiele telefoons te bekijken. "Veel getuigen
schieten met hun mobieltje foto's van misdrijven of andere ongure zaken", legt
politiewoordvoerder Wim Hoonhout uit. "Op die kiekjes kunnen wij vaak goed zien
wie erbij betrokken waren. Zo hopen we zaken sneller te kunnen oplossen."

Een ander speerpunt van de gemeente tijdens de jaarwisseling is het terugbrengen
van het aantal uitgebrande auto's. "Ongeveer 250 lieden zullen een waarschuwende
brief van mij krijgen", zegt burgemeester Van Aartsen. Ook de politie zal voor
oudejaarsdag op bezoek gaan bij eventuele ratdraaiers. "We gaan ze echt op de
huid zitten", zegt Wim Hoonhout.

"Een speciale politie-eenheid, het zogeheten Oscarteam, zal die groep van 250
voortdurend in de gaten houden. Maken ze een misstap dan hangen ze. Deze groep
hebben we dus heel scherp in het vizier", waarschuwt Hoonhout.

Om de Haagse burger te beschermen tegen de vandalen die toch uit het
politievizier raken, wijst de gemeente, net als vorig jaar, op parkeergarages.
Hier kunnen de bolides in alle veiligheid de jaarwisseling doorbrengen.

"Het is een uitstekende optie voor mensen die bang zijn dat hun auto beschadigd
raakt", zegt een gemeentewoordvoerder. In totaal zullen er vijf garages, gelegen
rond de wijken waar traditiegetrouw de meeste trammelant is, tijdens oud en
nieuw open zijn.  Alcoholverbod

Een andere maatregel die de gemeente dit jaar wederom afkondigt is het
alcoholverbod. "Twee jaar geleden waren er buurten waar het door overmatig
alcoholgebruik misging", verklaart de burgemeester. "Vorig jaar hebben we deze
maatregel ingevoerd en toen ging het uitstekend. Deze maatregel blijft dus wel
even van kracht."

LOAD-DATE: December 21, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                               5 of 144 DOCUMENTS



                                  De Telegraaf

                            22 december 2009 dinsdag

Angst voor islam en terrorisme;
Imposante non-fictie  van Dave Eggers

SECTION: KUNST; Blz. 13

LENGTH: 557 woorden

SAMENVATTING

Van Dave Eggers (Boston, 1970), auteur van het indrukwekkende Wat is de wat, de
persoonlijke geschiedenis van een jonge vluchteling in het door oorlog
verscheurde Zuid-Soedan, ligt nu een nieuw ooggetuigenverslag in de winkel.
Zeitoun is een vertelling van binnenuit over de orkaan Katrina die in de zomer
van 2005 over New Orleans raasde, een stad onder water zette en de levens van
burgers voorgoed veranderde. Opnieuw weet Eggers een hartverscheurend verhaal te
vertellen, gebaseerd op de waarheid.

VOLLEDIGE TEKST:

Zeitoun is de achternaam van de uit Syrië afkomstige immigrant Abdulrahman,
getrouwd met de tot de islam bekeerde Amerikaanse Kathy en zorgzaam vader van
vier kinderen. Samen runt het echtpaar een succesvol aannemersbedrijf in New
Orleans. Hardwerkende burgers, lieve ouders, rechtvaardige werkgevers, zo worden
de Zeitouns door Eggers geportretteerd. 'Katrina' zet hun leven op de kop.

Gewend aan orkanen, blijft Abdulrahman Zeitoun eind augustus 2005 achter in zijn
stad om zijn zorgvuldig opgebouwde bedrijf te beschermen voor de naderende
storm. Vrouw Kathy en kinderen vertrekken naar familie.

Held

Het zal wel loslopen, denkt hij. Dat doet het niet, maar zelfs als stad en huis
overstroomd zijn laat de 47-jarige zich niet uit het veld slaan. Integendeel:
Zeitoun voelt zich een held als hij met een kano door de watermassa peddelt om
andere burgers te helpen. Tot een ander noodlot toeslaat, de bureaucratie en de
in de VS bestaande buitenproportionele angst voor islam en terrorisme.

Tot dan toe is Zeitoun een spannend, echt gebeurd feelgoodverhaal over een
geslaagde immigrant. Maar het is Eggers om meer te doen. Hij wil laten zien wat
er mis is in de VS. In een beschaafd land worden burgers rechteloos in de
gevangenis gestopt. Compleet onverwacht namelijk, wordt Zeitoun in zijn eigen
(overstroomde) huis opgepakt en beschuldigd van het plunderen van goederen. Zijn
Arabische uiterlijk is daar debet aan. Met drie anderen wordt hij geïnterneerd
in kooien, lijkend op de onderkomens in Guantánamo Bay. Zonder aanklacht,
bewijsmateriaal of proces zitten de gevangenen onder erbarmelijke omstandigheden
vast. Contact met familie is verboden. Kathy ondertussen, met haar gezin elders
op een veilige plek, is radeloos, onwetend wat er met haar man is gebeurd. Na
drie onzekere weken wordt de situatie rechtgezet, maar zonder excuus, uitleg of
financiële compensatie.

Geen opsmuk

'Katrina' sloopte levens, maar de Amerikaanse staat deed dat ook. Dat is de
boodschap die Dave Eggers in Zeitoun uitdraagt, zonder dat de auteur daarbij met
een belerend vingertje zwaait. In proza vrij van opsmuk laat Eggers zien wat de
Zeitouns overkomt. De lezer kan zijn eigen conclusies trekken en dat maakt het
boek inhoudelijk sterk. Minpunt is dat Eggers zich zo betrokken is gaan voelen
met de familie dat het eerste deel soms op de grens van het mierzoete
balanceert. Zeitoun is bijna te sympathiek, Kathy te begripvol, hun huishouden
en dochters het evenbeeld van de Bennets in Jane Austens Pride and Prejudice.
Het zij de auteur vergeven, zijn ooggetuigenverslag is er niet minder om. Dave
Eggers, die de opbrengst van zijn boek schenkt aan een aantal ideële
instellingen, voegt met Zeitoun opnieuw een geëngageerde nieuwkomer toe aan een
al imposant oeuvre.

Lies Schut

Dave Eggers, 'Zeitoun', 366 blz; &euro;22,50; Lebowski

LOAD-DATE: December 21, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                               6 of 144 DOCUMENTS



                                  De Telegraaf

                            22 december 2009 dinsdag

Politie vraagt burgers om foto relschoppers;
Speciaal tegen rellen met oud en nieuw  Politieteam 24 uur paraat

SECTION: BINNENLAND; Blz. 9

LENGTH: 372 woorden

SAMENVATTING

Van onze Haagse redactie DEN HAAG, dinsdag Gewone burgers kunnen door tijdens
oud en nieuw met hun mobieltje strafbare feiten te fotograferen de politie
helpen raddraaiers sneller op te pakken. Het Korps Haaglanden gebruikt hiervoor
in de dagen rond de jaarwisseling een speciaal, uitgebalanceerd fotosysteem
waarmee de kiekjes snel kunnen worden bekeken.

VOLLEDIGE TEKST:

Een speciaal politieteam zal in de oud-en-nieuwperiode 24 uur per dag paraat
zijn om binnenkomende foto's van mobiele telefoons te bekijken. "Veel getuigen
schieten met hun mobieltje foto's van misdrijven of andere ongure zaken", legt
politiewoordvoerder Wim Hoonhout uit. "Op die kiekjes kunnen wij vaak goed zien
wie erbij betrokken waren. Zo hopen we zaken sneller te kunnen oplossen."

Autobranden

Een ander speerpunt van de gemeente is het terugbrengen van het aantal
uitgebrande auto's tijdens de jaarwisseling. Door het in kaart brengen van
mogelijke daders hoopt de gemeente het aantal autobranden in te dammen.

"Ongeveer 250 lieden zullen een waarschuwende brief van mij krijgen", zegt
burgemeester Van Aartsen. Ook de politie zal voor oudejaarsdag op bezoek gaan
bij alle eventuele raddraaiers. "We gaan ze echt op de huid zitten", zegt Wim
Hoonhout.

"Een speciale politie-eenheid, het zogeheten Oscarteam, zal die groep van 250
voortdurend in de gaten houden. Maken ze een misstap, dan hangen ze. Deze groep
hebben we dus heel scherp in het vizier." Om de Haagse burger te beschermen
tegen de vandalen die toch uit het politievizier raken, wijst de gemeente, net
als vorig jaar, op parkeergarages. Hier kunnen de bolides in alle veiligheid de
jaarwisseling doorbrengen.

"Het is een uitstekende optie voor mensen die bang zijn dat hun auto beschadigd
raakt", zegt een gemeentewoordvoerder. In totaal zullen er vijf garages, gelegen
rond de wijken waar traditiegetrouw de meeste trammelant is, tijdens oud en
nieuw open zijn.  Een andere maatregel die de gemeente dit jaar wederom
afkondigt, is het alcoholverbod. "Twee jaar geleden waren er buurten waar het
door overmatig alcoholgebruik mis ging", verklaart de burgemeester.

"Vorig jaar hebben we deze maatregel ingevoerd en toen ging het uitstekend. Deze
maatregel blijft dus wel even van kracht."

LOAD-DATE: December 22, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                               7 of 144 DOCUMENTS



                                  De Telegraaf

                            20 december 2009 zondag

Afgang

SECTION: BINNENLAND; Blz. 2

LENGTH: 212 woorden


Het theaterstuk dat in Kopenhagen is opgevoerd met vooral B- en C-acteurs is
uitgemond in een dramatische afgang. De poging tot klimaatafspraken te komen om
onder meer de CO2-uitstoot te beperken werd gesaboteerd door een aantal
schurkenlanden, waaronder Soedan, Venezuela en Cuba.

Maar nog los daarvan was het een gênante vertoning daar in Kopenhagen, opgeklopt
door vooral linkse milieufiguren die hun kans schoon zagen om een klimaathype te
ontketenen, ontwikkelingslanden die het milieuprobleem afgekocht wilden zien met
miljarden dollars en euro's en een falend Deens voorzitterschap.

De onmacht van zo'n grootschalige conferentie onder de vlag van de Verenigde
Naties werd nog eens pijnlijk duidelijk door de chaos over procedures. Onmachtig
was ook de Amerikaanse president Obama, die na een jaar verblijf in het Witte
Huis ook gewoon weer met beide voeten op de grond staat.

Wat moet een gewone burger daar nu allemaal van denken? Iemand die zijn eigen
dagelijks leven wat duurzamer wil inrichten en daarin financieel gestimuleerd
wil worden door de overheid komt toch van een koude kermis thuis als hij de
klimaatpuinhoop aanschouwt. Maar doorgaan met dit soort wanstaltige vertoningen
als in Kopenhagen heeft geen enkele zin.

Stop daar dus mee, en wel zo snel mogelijk!

LOAD-DATE: December 20, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                               8 of 144 DOCUMENTS



                                  De Telegraaf

                            18 december 2009 vrijdag

Presentatie Jan Modaal

SECTION: METROPOOL; Blz. 5

LENGTH: 117 woorden


AMSTERDAM - Op het Beursplein bij de ingang van de Beurs van Berlage wordt
vanmiddag om drie uur het gemiddelde gezicht van Nederland gepresenteerd. Alle
pasfoto's die zijn ingestuurd na de landelijke oproep 'Jacht op Jan Modaal',
zijn samengesmolten tot één gezicht.

Het resultaat vormt de opmaat tot de expositie 'Niet Normaal', die tot 7 maart
te zien zal zijn in de Beurs van Berlage met werk van zo'n 90 verschillende
kunstenaars. Behalve hun foto konden mensen ook hun gegevens achterlaten op de
website www.jachtopjanmodaal.nl om te bepalen wat men in Nederland normaal en
niet normaal vindt.

Hoeveel pillen slikken is normaal, hoeveel sekspartners, welk uiterlijk vinden
we geaccepteerd enzovoorts.

LOAD-DATE: December 17, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                               9 of 144 DOCUMENTS



                                  De Telegraaf

                           16 december 2009 woensdag

'Meer draagvlak voor technologie'

SECTION: BINNENLAND; Blz. 3

LENGTH: 289 woorden

SAMENVATTING

Van onze verslaggevers DEN HAAG, woensdag Al Gore prijst het initiatief van De
Groene Telegraaf: "Het vergroot het draagvlak voor de groene technologie en is
daarom belangrijk in de strijd tegen de klimaatverandering. Uw krant heeft ook
al in het verleden veel voor de duurzame ontwikkeling gedaan. De nieuwe pagina's
zijn het bewijs dat daarmee doorgegaan wordt."

VOLLEDIGE TEKST:

Volgens Telegraaf-hoofdredacteur Sjuul Paradijs is het hoog tijd dat de groene
agenda niet langer exclusief het domein is van links. Met de prikkelende naam
wil hij daarom duidelijk maken dat duurzaamheid ook iets van de gewone burger
is. "Dit thema heeft een slecht imago gekregen omdat de politiek de burger bij
voorkeur straft voor gedrag, via heffingen en belastingen, terwijl het veel
beter is om milieuvriendelijk gedrag te belonen. Maar we blijven ook zeer
kritisch over de milieubeweging die nieuwe projecten kapot procedeert."

Ondernemer Koornstra, die ook wekelijks columns gaat schrijven op de nieuwe
pagina, verwacht dat De Groene Telegraaf Nederlanders kan meenemen op de
verkenningstocht naar de mogelijkheden.

Koornstra: "Juist omdat het er niet alleen om gaat dat we de juiste diensten en
producten in de markt zetten, maar dat het er ook om gaat dat we de juiste toon
in de discussie en de samenleving krijgen. En ik beloof iedereen een ding: het
wordt een waanzinnige tocht waar we nog verbaasd gaan staan van alle
mogelijkheden en aantrekkelijkheden van een nieuwe manier van leven."

Anne-Marie Rakhorst is met haar bedrijf Search een van de duurzame koplopers van
Nederland: "Het initiatief van De Telegraaf om wekelijks op zaterdag twee
pagina's te besteden aan duurzaamheid en duurzame oplossingen kan ik van harte
toejuichen.

LOAD-DATE: December 16, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              10 of 144 DOCUMENTS



                                  De Telegraaf

                            15 december 2009 dinsdag

Zin en onzin van politicus van jaar

SECTION: BINNENLAND; Blz. 7

LENGTH: 915 woorden

SAMENVATTING

Het jaar 2009 zit er bijna op, en dus worden in politiek Den Haag rapportcijfers
uitgedeeld. Via een reeks 'politicus van het jaar'-verkiezingen mogen
Kamerleden, journalisten en het Nederlandse volk beslissen wie op het schild
wordt geheven en wie met zijn gezicht in de modder wordt gedrukt. Politici
verkondigen dikwijls aan dergelijke beoordelingen weinig betekenis toe te
kennen. Maar ondertussen volgen ze de wedstrijdjes allemaal.

VOLLEDIGE TEKST:

De 'politicus van het jaar'-verkiezing kan in Nederland nauwelijks een traditie
worden genoemd. In 1973 werd deze voor het eerst door De Tijd georganiseerd - de
eerste vijf edities won Joop den Uyl - maar in 1986 hield het toenmalige
katholieke weekblad het voor gezien. Daarna werd de stemming incidenteel
gehouden. Pas in 2003 blies de NOS de verkiezing samen met Radio 1 nieuw leven
in, nadien gevolgd door varianten van onder meer het tv-programma EénVandaag.

De organisatie door de NOS leidde al snel tot een relletje, toen Geert Wilders
in 2007 won. De PVV-leider zegevierde doordat de winnaar dat jaar voor het eerst
niet alleen door de parlementaire pers, maar ook door de gewone burger werd
aangewezen.

Partijdig

De Haagse journalisten kozen Alexander Pechtold, maar dankzij het volk eindigde
Wilders uiteindelijk bovenaan. De NOS schrapte daarop de inspraak van de burger,
met als argument dat een stemmenactie SGP-voorman Bas van der Vlies hoog op de
lijst had gebracht. De omroep laadde zo de verdenking op zich een partijdige
organisator te zijn.

Dat de verkiezing een momentopname is, heeft het recente verleden bewezen.
Toenmalig VVD-fractievoorzitter Jozias van Aartsen won in 2003 glorieus, maar
werd een jaar later door dezelfde parlementaire pers als slechtste politicus
neergesabeld. In 2006 zegevierde Jan Marijnissen, die vervolgens in 2007 met
zijn SP in een neerwaartse spiraal terechtkwam en uiteindelijk moegestreden het
stokje overdroeg aan Agnes Kant. En de onbetwiste nummer één van 2008, Wouter
Bos, is dit jaar met de PvdA op een historisch dieptepunt in de peilingen
beland.

De winnaars van 2009 hebben daarom misschien meer te vrezen dan te vieren. Mark
Rutte, die door de Kamerleden als beste politicus is gekozen, kan nog het meest
opgewekt zijn. De liberaal maakt een comeback, heeft een onverwoestbaar
optimisme en is een begenadigd spreker in het politieke debat. Wel moet worden
aangetekend dat zijn VVD vooral in de schijnwerpers staat door successen van
andere liberale politici, zoals bij de vervroegde gemeenteraadsverkiezingen in
Venlo of bij de herbenoeming van eurocommissaris Neelie Kroes. Tevens wordt in
de Haagse wandelgangen vilein gefluisterd dat Rutte als winnaar uit de bus kwam
dankzij de stem van menig links Kamerlid, dat Pechtold geen overwinning gunde.

De D66-leider won wel de verkiezingen bij EénVandaag en bij de NOS. Hoewel de
democraat een goede debater is en hij zijn partij van de ondergang heeft gered,
is zijn succes onlosmakelijk verbonden met dat van een andere politicus:
Wilders. Pechtold is niet populair vanwege zijn eigen politieke ideeën; het
profiel van D66 is ronduit vaag. Hij is in trek door zijn talent om scherpzinnig
te reageren op acties van anderen, in het bijzonder de PVV. Dat is meteen de
achilleshiel van de partij en een voorbode van een volgende neergang. D66 is in
feite een politieke parasiet.

Datzelfde kan in zekere zin worden gezegd van de nummer twee bij de
NOS-verkiezing, PvdA'er Eberhard van der Laan. De minister voor Wonen, Wijken en
Integratie heeft sinds zijn aantreden qua beleid weinig laten zien maar neemt
het op tegen Wilders en is goed van de tongriem gesneden. De grootste daad van
Van der Laan is dat hij op het begrip 'allochtonen' een ander etiket, te weten
'nieuwe Nederlanders', heeft geplakt. Met dit soort flauwekul is natuurlijk geen
probleem opgelost.

Aow-leeftijd

Twee politici ontbreken eigenlijk op de erelijstjes, toevallig beide CDA'ers.
Piet Hein Donner heeft als minister van Sociale Zaken in 2009 een politieke
wederopstanding gemaakt. De man, die eerder deze kabinetsperiode na een harde
confrontatie met de PvdA over het ontslagrecht op een zijspoor kwam te staan,
speelde in het voorjaar een belangrijke rol als CDA-onderhandelaar bij het
crisisberaad. Ook nam hij een sleutelpositie in bij het historische besluit, dit
najaar, om de aow-leeftijd te verhogen. Dat was tegelijkertijd een mooie
revanche op de FNV voor het eerdere verraad bij de versoepeling van het
ontslagrecht.

De meest onderbelichte christendemocraat is misschien wel Jan Kees de Jager. De
staatssecretaris van Financiën is erin geslaagd de chaos bij de Belastingdienst
aan te pakken en weer grip te krijgen op de eigenzinnige leiding van de dienst.
Ook is hij verantwoordelijk voor het fors verlagen van de erfbelasting, worden
zwartspaarders aangepakt en zet hij zich in om het midden- en kleinbedrijf, de
motor van onze economie, fiscaal het leven te vergemakkelijken.

De Jager blaast ook politiek zijn partij mee. Hij geniet het vertrouwen van
zowel CDA-leider Jan Peter Balkenende als van PvdA-voorman Bos, en kan daardoor
waar nodig als bruggenbouwer fungeren tussen deze concurrenten.

Dat bleek al in de zomer van 2008, toen niet ChristenUnie-leider André Rouvoet
maar De Jager de derde persoon was die met Balkenende en Bos in het Torentje
onderhandelde over de begroting. Later volgde een dienende rol bij de
crisisaanpak. Al met al heeft de staatssecretaris het potentieel om in de
toekomst een kroonprins van het CDA te worden.

LOAD-DATE: December 15, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              11 of 144 DOCUMENTS



                                  De Telegraaf

                            13 december 2009 zondag

Op de schop;
Inrichting restaurant Het Heerenhuis rigoureus anders  'Linnen eraf, loper erop:
de mensen stromen binnen'

SECTION: ZORG7; Blz. 7

LENGTH: 555 woorden

SAMENVATTING

Natuurlijk, eerst komen de kwaliteit van de keuken, de vriendelijkheid van het
personeel en de bereikbaarheid, maar hoe een restaurant er van binnen uitziet,
is ook heel belangrijk. Bij Het Heerenhuis in Midden-Beemster haalden ze na het
instorten van de zakelijke markt gewoon het linnen van tafel. "Loper erop, op
zondag open en de mensen stromen binnen."

VOLLEDIGE TEKST:

Niets is heilig. Heb je een restaurantinterieur van niemand minder dan de
beroemde ontwerper Piet Boon, dan pakt de eigenaar van Het Heerenhuis, Bas Poel,
gewoon de kwast. Hij maakt wat donker was, wit en wat wit was, donker. Weg met
het mintgroene plafond.

Bas Poel begint te lachen: "Piet Boon komt hier heel regelmatig en hij was het
er helemaal mee eens. Aan de meubels en de symmetrie die hij hier heeft
gebracht, doe ik echt niets, want ik ben heel blij met het interieur. Alleen
moest Het Heerenhuis een ander imago krijgen, andere mensen trekken dan
voorheen. Zeker na het instorten van de zakelijke markt. De lunch was hier
altijd het zwaartepunt van de dag. Nu is 't het diner."

"Die kleine ingreep heeft direct resultaat. En het volle linnen op tafel houdt
de gewone man tegen. Ligt er alleen een loper, dan voelt die zich meer op zijn
gemak en durft ook gezellig binnen te komen. Dat wil ik: gezelligheid
uitstralen. Hier moet je ook vóór het eten al willen zijn en misschien zelfs wel
na afloop lekker blijven plakken."

Om dat te bereiken, moet een zaal geheel op de schop. Bas Poel, selfmade man in
de horeca, kan overigens al die investeringen doen door zijn achtergrond als
zeer succesvol ict'er en vastgoedzakenman.

"In de ict deed ik ook altijd de communicatie, dus ik denk wel te weten waarover
ik het heb. Vandaar dat ik - misschien in de ogen van sommigen een zonde - een
ruimte die door Piet Boon is ingericht, ga veranderen. En geloof me, er komen
hier mensen speciaal voor die inrichting."

Via een reclamebureau schreef Poel een wedstrijd uit die door de schilderes
Esther Been werd gewonnen. "Dat wordt inderdaad heel anders, kleuriger. Gewoon
een bar waar je graag moet willen zijn. Ik geloof dat deze kleuren daartoe
zullen uitnodigen. Net als met het tafellinnen kun je mensen op deze manier
laten zien dat je niet alleen chique bent."

"Nog zoiets raars: toen ik Het Heerenhuis overnam, ben ik begonnen de buitenkant
te restaureren. Dit rijksmonument was echt toe aan een opknapbeurt. Dus overal
steigers. Ik verwachtte dat het heel stil zou worden wat klanten betreft. Het
tegendeel gebeurde; men zag wat er gebeurde, raakte nieuwsgierig en kwam vanzelf
naar binnen. Overigens komt Piet hier volgende week eten, dan zal ik hem de
nieuwe plannen laten zien. Ik ben natuurlijk heel nieuwsgierig naar zijn
reactie."

Poel is nog lang niet klaar met Het Heerenhuis. "Haha, eigenlijk wilde ik het
als investering. Het bedrijf runnen was helemaal niet mijn bedoeling. Maar van
het een kwam het ander. Kijk, daar komt het hotel, hierboven zet ik weer de oude
belkoepel die er vroeger op stond..."

En we rennen achter Bas Poel aan, die inmiddels duidelijk is besmet met dat
typische horecabloed. Hij zegt dat hij een stel zoekt dat het restaurant qua
organisatie van hem wil overnemen. "Dan ga ik er heel veel eten zodat ze mij
goed kunnen betalen", grapt hij. Maar geloof me, dat doet hij echt nooit, hij
vindt het zelf veel te leuk.

LOAD-DATE: December 13, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              12 of 144 DOCUMENTS



                                  De Telegraaf

                           12 december 2009 zaterdag

geachte burgemeester

SECTION: WATUZEGT; Blz. 2

LENGTH: 191 woorden


De euro wordt minder waard, maar, zoals Marja van der Graaf schrijft, u kent
alvast één persoon die daar niet erg mee zal zitten: burgemeester Van Gils van
de gemeente Huizen. Van Gils stapt voortijdig op omdat er geen 'chemie' is
tussen hem en de drie wethouders, en krijgt voor de komende drie jaar 430.000
euro mee aan wachtgeld. In Huizen verdient hij maximaal 7750 euro per maand.

H.W. Heuvel uit Hellevoetsluis maakt een sommetje: "Het zinkende bestuurlijke
schip verlaten levert dus een bonus op van ruim 50.000 euro en is beslist een
reden om breed lachend op de foto te staan." Hans von der Fuhr ziet dat er "na
de bankiers, omroepbonzen, politiechefs, woningbouwdirecteuren, ministers,
energieleveranciers en directeuren goede doelen nu  ook burgemeesters aan het
rijtje van supergraaiers kunnen worden toegevoegd". "Politici hebben  grote
woorden over verloedering van de maatschappij maar zij vergeten dat zij die
maatschappij creëren, door deze geldschraperij", schrijft J. van Gerwen. "Vindt
iemand het dan nog raar dat de gewone hardwerkende burgers, die met één voet in
de ww of bijstand staan, agressief worden?"

Coosje Hiskemuller

LOAD-DATE: December 12, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              13 of 144 DOCUMENTS



                                  De Telegraaf

                            11 december 2009 vrijdag

'Logisch dat er allerlei ziektes uitbreken...'

SECTION: WATUZEGT; Blz. 6

LENGTH: 780 woorden


Grote koppen over ongeveer 30.000 geiten die onderzocht moeten worden en
mogelijk afgemaakt, vanwege de Q-koorts. Even verderop een stukje over een
afgebrande boerderij met 4000 varkens. Vierduizend! Het kan niet anders dan dat
ze gestapeld worden, aan kettingen liggen, genummerd, vetgemest en geslacht.
Beseffen we wel dat dit een commercieel bedrijf is, waar een beest alleen de
'eurowaarde' bezit. Ik vind dat de politiek hier een stokje voor moet steken.
Geen bio-industrie. Het is logisch dat er allerlei ziektes uitbreken, als er in
groten getale dieren worden vetgemest, zonder een greintje gevoel.

Lelystad,

A. van Oostrum

Lijstjes

Hoera, we mogen weer! Zouden er nog onderwerpen zijn waar men deze weken niet op
kan stemmen? Top 100, top 1000, politicus van het jaar, dom bontje, en dan nog
zo wat van dat soort onderwerpen. Zoals altijd draven we met z'n allen weer
helemaal door. Over iets belangrijks als Europa mogen we echter niet stemmen,
daar zijn we volgens onze politieke leiders te dom voor.

Hilversum,

L. van der Schoot

Getikt

Terwijl in Kopenhagen de wereldleiders op papier proberen de CO2-uitstoot te
reduceren, gaat het leven gewoon door. Heel Nederland wordt 's nachts verlicht
alsof auto's geen autolampen meer hebben. Half Nederland zet nu reeds zijn tuin
compleet in het kerstlicht. En ten slotte gaat iedere rijke idioot nog snel even
met boot of vliegtuig naar de Zuidpool om te zien hoe het nu nog is maar morgen
niet meer. Wie is er nu een beetje getikt?

Gees,

R.H. Remmelts

Zitten

Vroeger was het zo dat je bleef zitten als je ondermaats presteerde. Van Baal,
Ter Horst, Aboutaleb, Wellink en vele anderen die wanprestaties leveren, absurd
hoge extra vergoedingen incasseren of anderszins ver boven de Balkenendenorm
leven, blijven ook zitten. Echter in hun geval omdat ze zich niets aantrekken
van de publieke commotie over hun acteren. Het pluche kleeft, dat is zonneklaar.

Heerhugowaard,

Theo C.A. Hoogland

Mooi

Natuurlijk is het een mooi initiatief dat ouderen worden uitgenodigd voor een
kerstdiner. Maar bij een aantal Rode Kruisafdelingen worden ouderen door het
jaar heen uitgenodigd voor een etentje. Wij weten dat dat erg gewaardeerd wordt,
want niet alleen in december voelen zij zich alleen.

Rode Kruis,

afd. Harderwijk en Hierden

Winterboom

Kijk nog maar eens goed naar de laatste kerstboom in Nederland, en zing nog maar
eens het 'O Denneboom'. Het is nl. de laatste keer dat we kerstbomen hebben.
Volgend jaar heet hij winterboom, want dat is met een halve maan i.p.v. piek of
ster. St.-Nicolaas heet volgend jaar 'cadeauman' met een halve maan op zijn
mijter. De Amsterdamse buschauffeur mag alleen het kruis in z'n broek nog
dragen. Lieve mensen, krankzinnigheid ten top, verzonnen door een stel idiote
Nederlandse angsthazen.

Gorinchem

Cor Vogelaar

Dna-spray

De politie in Zuid-Holland heeft een nieuw wapen in de strijd tegen autokrakers:
dna-spray in lokauto's. Daarmee kunnen verdachten worden herkend. En wat doet
justitie vervolgens als ze deze (meestal) veelplegers hebben gevangen? Gewoon
weer loslaten. Kortom, een fraai staaltje dweilen met de kraan open.

Vlaardingen,

Wim de Ridder

Burgemeester

Ben benieuwd op welke manier de PvdA Marcouch in de watten gaat leggen. Hij
krijgt natuurlijk een beloning voor zijn goede daden. Zal hij de nieuwe
burgemeester van Tilburg worden?

Waalwijk,

W. Bakker

Aspirine

Ik heb net gegevens ontvangen dat mijn ziekteverzekering alleen nog de
allergoedkoopste medicijnen verstrekt, en wel de premie verhoogt. Betekent dit
dat de goede medicijnen alleen nog voor de beter gevulde beurs zijn, en dat de
gewone man alleen met aspirine kan sterven?

C. Welgemoed

Heffing

Engeland pakt de graaicultuur aan met een heffing van 50% op bonussen boven
25.000 pond. Doen wij het hier toch beter met 52% loonbelasting.

Almere, R.M. Duijne

Politicus

Het peil van onze politici moet toch wel erg bedenkelijk zijn als zelfs Rutte
politicus van het jaar kan worden.

Woudenberg,

Ruud van Aalst

Hoop

Strenger uitzetbeleid minderjarige asielzoekers(Tel. 10/12). Weer een staaltje
symboolpolitiek. Het gaat om enige tientallen, terwijl er tienduizenden
asielzoekers worden toegelaten zonder belemmeringen en zonder toepassing van de
regel dat asiel word aangevraagd in het land waar men de EU binnenkomt. Het is
echter nieuw beleid en hoop doet leven.

Amersfoort, J.P.Krijnsen

Dwaas

Dertig jaar geleden was het al verboden om een rouwstoet te doorkruisen.
Blijkbaar heeft een of andere dwaas ooit eens besloten om dat verbod op te
heffen, mij ontgaat volledig waarom. Nu wordt de zaak weer rechtgezet (Tel.
10/12). Overigens: als je als weggebruiker maar een greintje fatsoen hebt, laat
je een rouwstoet uit respect altijd voorgaan.

Veldhoven,

J. Elbersen

LOAD-DATE: December 11, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              14 of 144 DOCUMENTS



                                  De Telegraaf

                           10 december 2009 donderdag

'Nederlandse daklozen kansloos';
Hulpverleners met lege  handen omdat  asielzoekers  voorrang  hebben bij
huisvesting  'Hartverscheurend  dat meisjes nergens kunnen slapen'

SECTION: REPORTAGE; Blz. 5

LENGTH: 805 woorden

SAMENVATTING

AMSTERDAM, donderdag Het aantal zwerfjongeren stijgt explosief, waarschuwt
Federatie Opvang. Volgens deze koepelorganisatie voor daklozenopvang telt ons
land inmiddels zesduizend dakloze jongeren. Hulpverleners schetsen een
bijkomend, wrang probleem: zwerfjongeren worden verdrongen door jonge
asielzoekers, die wél adequate hulp krijgen. "Nederlandse zwerfjongeren zijn
kansloos om een huis te vinden", zegt een Amsterdamse hulpverleenster.

VOLLEDIGE TEKST:

De afgelopen maanden is het aantal zwerfjongeren met honderden toegenomen, aldus
cijfers van de koepelorganisatie. De toeloop is zó groot, dat opvangcentra zelfs
wachtlijsten hanteren. Volgens de federatie is het aantal geregistreerde dakloze
tieners "slechts het topje van de ijsberg".

Ongelijkheid

Hulpverleners constateren een wrange ongelijkheid tussen Hollandse zwerfjongeren
en jonge asielzoekers. Een Amsterdamse hulpverleenster is hierover ziedend: "Ik
werk bij een re-integratiebureau en werk met meisjes van 16 tot 24 jaar. Velen
van hen zijn dakloos. Zij zijn door de ouders het huis uitgezet of hebben zoveel
problemen thuis dat ze zelf weg zijn gegaan. Nu met de winter in het
vooruitzicht is het hartverscheurend te moeten zien dat er meisjes zijn die écht
geen plek hebben om te slapen. En wij kunnen ze geen onderdak bieden. Hetzelfde
probleem hebben wij met de jongens. Nu wil het geval dat wij ook meisjes hebben
uit Somalië of andere Afrikaanse landen. Die hebben wél een woning. En die
krijgen een huis vaak binnen een paar maanden, soms zelfs weken, via
VluchtelingenWerk."

Ook haar collega's van de Amsterdamse dagopvang denken er zo over: "Deze twee
groepen jongeren - de zwerftieners en de asielzoekers - zitten samen in een
werk- en leertraject en dat zet kwaad bloed. Wachttijden van tien jaar voor een
huisje zijn normaal in Amsterdam!", zegt de hulpverleenster.

Illustratief voor de concurrentie tussen Hollandse zwerfjongeren en asielzoekers
is een affaire, die momenteel ook hoog opspeelt in Almere. Daar moeten kwetsbare
bewoners, die onderdak hebben gekregen in het Biathlonpark, plaatsmaken voor
asielzoekers.

De huidige Biathlonpark-bewoners zijn tienermoeders, jongeren met een licht
verstandelijke handicap, starters op de woningmarkt, gezinnen in de
crisisopvang, jongeren met speciale psychische zorg en zwerfjongeren.

Deze groepen moeten hun woonruimte echter vóór half maart hebben verlaten, omdat
het Centraal Orgaan opvang asielzoekers (COA) de woonunits claimt voor de
'onverwacht grotere instroom van asielzoekers'.

De eerste zestig asielzoekers zijn er inmiddels neergestreken. De huidige
bewoners hebben deze week een ontruimingsbrief gekregen van het COA: "De nieuwe
bewoners zijn asielzoekers van het asielcentrum Crailo (bij het Gooise Laren,
red.), die hun oriëntatie- en inburgeringprogramma hebben doorlopen en nu in
afwachting zijn van reguliere huisvesting", aldus de brief.

Hulpverleners en bewoners zijn verbijsterd over het geven van voorrang aan
asielzoekers boven 'gewone' Nederlanders. "Is dit wat we willen: asielzoekers,
vers uit Afrika, die binnen korte tijd wél een huis hebben, ten koste van
Hollandse zwerfjongeren, die op straat worden gegooid?", aldus de
hulpverleenster, die onlangs een pijnlijke confrontatie had over deze
ongelijkheid binnen haar eigen hulpverleningsgroep: "Er kwam een zeventienjarig
meisje huilend mijn groep binnenlopen. Twee nieuwe meisjes uit Somalië vroegen
aan mij waarom dat meisje huilde. Ik heb toe gewoon keihard geantwoord: 'Omdat
jullie háár huis hebben gekregen.' Toen waren ze stil. Mijn collega's en ik
storen er ons mateloos aan dat jonge asielzoekers het doodnormaal vinden dat
álles voor ze wordt geregeld: huisvesting, inkomen, scholing, kinderopvang en
zelfs strippenkaarten, terwijl zwerfjongeren amper een uitgestoken hand
krijgen."

Patrick Moses, één van de Almeerse Biathlonpark-bewoners, huurt nu al voor een
jaar voor 727 euro één van de woonunits. "Relatief goedkoop, maar nu moet ik
weer op zoek naar een andere huisvesting. Ik moet dubbel concurreren met deze
asielzoekers, want ook die stromen door naar reguliere woonruimte. Zij krijgen
wél een urgentieverklaring, ik niet", aldus Moses.

De fractie van D66 in de Almeerse gemeenteraad eist dat het college de
beslissing terugdraait. Fractievoorzitter Cocky Kuipers zegt bevreesd te zijn in
"een PVV-achtige discussie verzeild te raken over 'eigen jongeren eerst'", maar
noemt dit wel degelijk een wrang probleem: "Deze kwetsbare groepen wonen sinds
2006 in het Biathlonpark. De bedoeling was dat ze er tot 2015 gebruik van zouden
kunnen maken. Het lijkt ons vrijwel onmogelijk deze bewoners tijdig elders te
huisvesten. Inmiddels worden ook de aanwezige starterswoningen opgeëist voor de
opvang van asielzoekers. We vragen ons af of een combinatie van asielzoekers en
kwetsbare bewoners wenselijk is."

LOAD-DATE: December 9, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              15 of 144 DOCUMENTS



                                  De Telegraaf

                            9 december 2009 woensdag

Nationale Klimaatstraatfeest;
Ga samen  met de  buren het energie- probleem  te lijf

SECTION: WOONKRANT; Blz. 27

LENGTH: 491 woorden

SAMENVATTING

Van onze redactie Woonkrant AMSTERDAM - We wassen zuiniger, rijden slimmer en
isoleren ons huis. We pakken vaker de fiets, zetten de thermostaat een graadje
lager en kopen spaarlampen. De komende maanden doen we daar samen een schepje
bovenop. Door met onze straat leuke acties te bedenken die bijdragen aan de
verbetering van het klimaat. Zo doen we steeds meer voor ons klimaat en dat is
best een feestje waard. Overal in Nederland en misschien ook bij jou in de
straat op 29 mei 2010.

VOLLEDIGE TEKST:

In oktober 2008 startte een ambitieuze klimaatcampagne in de vorm van het
Nationale Klimaatstraatfeest, een initiatief van de HIER Klimaatcampagne, de
campagne van de 40 grootste goede doelen van Nederland die werken aan de
oplossing van het klimaatprobleem. Doel was Nederlanders aan het energie
besparen te krijgen. Niet omdat het moet, maar omdat het erbij hoort. De
hoofdtoon was vrolijk en feestelijk, gericht op samen verder komen. In veel
straten zijn energieteams opgericht die bij de buren praktische maatregelen
hebben genomen. En in een aantal gevallen hebben straten grote gezamenlijke
maatregelen getroffen, zoals het collectief plaatsen van dubbelglas of het
aanschaffen van zonnepanelen.

Deze succesvolle en grootste energiebespaarcampagne krijgt dit jaar een vervolg.
Onlangs trapte Piet Paulusma de tweede ronde van het Nationale
Klimaatstraatfeest af samen met de winnaars van vorig jaar in de Leusdense
straat de Gironde. Ook dit jaar wordt verwacht dat honderden straten de
handschoen oppakken om de beste klimaatstraat van Nederland te worden. De
SBS6-weerman gaat gedurende de campagne wekelijks een van de deelnemende
klimaatstraten bezoeken.

Minister Van der Laan (Wonen, Wijken en Integratie) is blij met initiatieven
zoals het Klimaatstraatfeest: "Het laat zien dat gewone Nederlanders bereid zijn
om samen te werken aan hun wijk en de aanpak van het klimaatprobleem." Dat deze
aanpak effectief is, blijkt alleen al uit het feit dat vorig jaar 3287 straten
uit heel Nederland hebben meegedaan. Sible Schöne, woordvoerder van de HIER
Klimaatcampagne, verwacht dat dit jaar nog meer straten zullen meedoen aan de
campagne. "Het is op de eerste plaats een leuke campagne, maar als vele
honderden straten in het land actief meedoen is het ook een statement. We laten
de politiek zien dat we alvast begonnen zijn."

Energiebesparing

Op www.klimaatstraatfeest.nl kun je precies zien hoe je mee kunt doen en hoe je
zoveel mogelijk klimaatpunten kunt winnen. De website is gekoppeld aan de sites
van Milieu Centraal en Meer met Minder, waar deelnemers eenvoudig meer
informatie kunnen krijgen over energiebesparing. De website van Meer met Minder
speelt ook een sleutelrol in de onlangs door minister Van der Laan gestarte
Postbus 51-campagne over energiebesparing. De minister wil mensen met deze
campagne wijzen op het voordeel dat zij in hun woning laten liggen. Zij kunnen
tot wel 30% op hun energieverbruik besparen.

LOAD-DATE: December 8, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              16 of 144 DOCUMENTS



                                  De Telegraaf

                           21 november 2009 zaterdag

Marxistische edelman;
LUCHINO VISCONTI

SECTION: CD_BOEK; Blz. 7

LENGTH: 145 woorden


De grote Italiaanse cineast Luchino Visconti was een man van opmerkelijke
tegenstellingen. De vier films in de box van Homescreen tonen zijn liefde voor
klassieke schoonheid en voor de gewone man. Graaf Luchino Visconti di Madrone
groeide als telg van een van de oudste families in Italië. In Parijs mocht hij
regisseur Jean Renoir assisteren bij Partie de campagne. Hij keerde naar Italië
terug met interesse in het marxisme en liefde voor film. Deze leidde meteen tot
Ossesione, een vurige verfilming van The Postman always rings twice. De
meesterwerkjes Bellissima (met Anna Magnani) en Rocco e i suoi fratelli (rond
Alain Delon) tonen alledaagse mensen, met de emoties van Visconti's geliefde
opera's. Zijn hang naar schoonheid en zijn obsessieve aandacht voor detail
spreken uit Ludwig. Tegenover Helmut Berger als de koning van Beieren is Romy
Schneider op haar mooist.

LOAD-DATE: November 21, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              17 of 144 DOCUMENTS



                                  De Telegraaf

                           21 november 2009 zaterdag

Amsterdam beweegt!

SECTION: TELESPORT; Blz. 23

LENGTH: 125 woorden


Druk en gezellig maar vooral: doel bereikt! Dat waren in het kort de
ingrediënten van Wereld Diabetesdag in de Amsterdamse Sporthallen-Zuid. Onder
het motto 'Amsterdam beweegt!' troffen diabetici, (ex-)topsporters en de gewone
man in de straat elkaar en luidde het thema vooral 'gezond en sportief leven'.
Volgens de kenners doe je dat als je dagelijks tienduizend stappen maakt of
veertig minuten in beweging bent. Op de foto van Matty van Wijnbergen geven de
voormalige Ajax-topspelers Bennie Muller (links) en Sjaak Swart het goede
voorbeeld. Verder begeleidde ex-atlete Olga Commandeur tal van enthousiaste
sportievelingen. Ondertussen werden er ook diverse bloedtests afgenomen. Voor de
betrokkenen werd het een dag die voor herhaling vatbaar is.

LOAD-DATE: November 21, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              18 of 144 DOCUMENTS



                                  De Telegraaf

                            20 november 2009 vrijdag

Investeerder kan leren van eerdere grote fraudezaken

SECTION: FINANCIELETELEGRAAF; Blz. 23

LENGTH: 454 woorden

SAMENVATTING

Van een onzer verslaggevers ERMELO - De ene beleggingsfraude is de andere niet.
Toch zitten er in de diverse schandalen uit het verleden zeker trends, waar
toekomstige investeerders hun voordeel mee kunnen doen. Dat bleek gisteren op
een congres over gesjoemel met beleggingen.

VOLLEDIGE TEKST:

Fred van Rooijen, teamleider bij de fiscale inlichtingendienst FIOD-ECD in
Amsterdam, deed daar een boekje open over de meer dan 20 beleggingsschandalen
waar zijn groep onderzoek naar deed. "Het verbaast me dat mensen vaak zonder
aarzelen veel geld steken in een belegging. Terwijl als ze een auto kopen, de
dealer eerst drie keer een bezoekje krijgt."

Volgens Van Rooijen vertonen de beleggingsschandalen die hij de afgelopen jaren
op zijn bureau kreeg een paar duidelijke overeenkomsten. "Die hebben te maken
met het beleggingsproduct, het bedrijf dat ze aanbiedt en de directie daarvan.
Voor alle duidelijkheid: het gaat om het samenspel van verschillende factoren,
dat een belegging risicovol maakt."

Om met het product te beginnen, een potentiële investeerder moet enige argwaan
krijgen bij buitenlandse beleggingen met exotische namen die beginnen met
bijvoorbeeld Golden, Royal of Eco. Van Rooijen: "Voor Nederlanders is dan vaak
onduidelijk wat er nu precies gebeurt in dat verre land. Gaat het mis, dan is
het ook voor de FIOD vaak lastig om alle informatie te krijgen."

Een ander kenmerk van malafide beleggingen is volgens de FIOD-man dat het fonds
niet onder toezicht staat van de AFM. Ook bij een aanbieder die na een maand al
een hoog rendement uitkeert, zou het zaakje kunnen stinken. "De echte
investering moet nog plaatsvinden. De uitkering is dan geld dat nieuwe beleggers
hebben gestort."

Zelf onderzoek doen naar de bedrijfsvoering kan een belegger ook eind op weg
helpen. Bijvoorbeeld door een bezoekje te brengen aan de plek waar het kantoor
volgens de folder staat. Zo bleek uit FIOD-onderzoek dat in de zaak rond Golden
Sun, waarvan de rechtszaak begin december start, het kantoor slechts een
werkkast in een kelder was.

Van Rooijen: "Ook moet een belegger zich afvragen waarom een fonds geld wil van
de gewone man en niet naar een bank stapt. Zo'n lening is vaak goedkoper dan het
voorgespiegelde rendement van 10% aan klanten te betalen. Een andere tip is om
te vragen of de administratie wordt uitbesteed of in eigen beheer is. Bij veel
schandalen die wij tegenkwamen bleek dit laatste het geval."

Ook het onder de loep nemen van de directie van het fonds, kan geen kwaad.

"Van de zaken die ik heb gezien, was 30% al eerder betrokken bij fraude. Van de
112 verdachten had 81% een opleidingsniveau van mbo of lager. Ook dat duidt er
mogelijk op dat je met een fraudeur van doen hebt", besluit Van Rooijen.

LOAD-DATE: November 21, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              19 of 144 DOCUMENTS



                                  De Telegraaf

                            20 november 2009 vrijdag

'Is Rutte ook zo standvastig bij belangrijke zaken?'

SECTION: WATUZEGT; Blz. 6

LENGTH: 811 woorden


Altijd al getwijfeld aan de standvastigheid en besluitvaardigheid van Rutte als
(partij)leider? Nu niet meer, na het genadeloos afserveren van zijn partijgenoot
Boekestijn, die iets verteld had over het theekransje bij de Koningin. Kijken of
Rutte ook zo standvastig en besluitvaardig is bij echt belangrijke zaken. Dat is
tot op heden nog (steeds) niet gelukt.

Arnhem, R. de Hosson

Geknokt

Omdat Venlo niet op de PVV kon stemmen, stemde men op de VVD. Die heeft daarom
groots gewonnen, en wat zegt dan Mark Rutte? "Voor deze overwinning is keihard
geknokt." Ja, maar niet door de VVD.

Amsterdam,

Anne Cambronne-Wensink

Drie

Wie wordt president van Europa? Nu dacht ik toch dat Europa uit 27 landen
bestaat, maar ik denk dat het, als het om de benoeming van de Europese president
gaat, er maar drie zijn: Duitsland, Frankrijk en Engeland.

Hoofddorp, L. de Vries

CO2

Ik begrijp niet goed waar men zich druk over maakt in Barendrecht. Het gas dat
er vroeger onder de grond aanwezig was, in dezelfde ruimte, is er al duizenden
jaren niet uitgelekt. Waarom zou CO2 er dan wel uitlekken en dan ook nog
gevaarlijker zijn dan het aardgas. Ik ben het bijna nooit met deze regering
eens, maar op dit punt wel.

Delfzijl, H. Poort

Respectvol

De interland van afgelopen woensdag begon, zoals gebruikelijk, met het vertolken
van de volksliederen. Tegenwoordig wordt dit gezongen, en het liefst a capella.
Zo ook het Wilhelmus. De zanger begon vol verve en stak, zeer respectvol, zijn
hand in zijn broekzak. Van Nassauwe, ja, met au, werd uitgekreten als van
nassaaauwen en omdat dit moet rijmen op getrouwen werd dit uitgespuugd als
getraaauwen. Het vasthouden van de toonhoogte zonder de tegenwoordige
hulpmiddelen in studio's valt ook niet mee. KNVB, het lijkt me zinvol om eens
bij uzelf te rade te gaan of dit nu wel de meest respectvolle manier is om het
volkslied ten gehore te brengen.

Hoogland,

Fred Saarloos

Helder

Nu Harry Borghouts heeft aangekondigd dat hij er niet over peinst om af te
treden als bestuurslid van het ABP, is een ding helder geworden: bij het
verdelen van dit soort baantjes is het niet belangrijk WAT je kan maar WIE je
kent.

Leeuwarden,

Jeroen Korthuis

Tang

VVD'er Boekestijn lekt vertrouwelijke informatie en stapt op. PvdA'er Tang lekt
vertrouwelijke informatie en blijft zitten, hierin gesteund door zijn partij.
Wellicht dat dit voor een deel verklaart waarom de PvdA in de peilingen zo
slecht scoort. Bij andere partijen trekt men wel conclusies na fouten en blijft
men niet halsstarrig plakken aan het pluche.

Haarlem, Gerard van Stijn

Nulnul

Australië-Nederland 0-0, Italië-Nederland 0-0, Nederland-Paraguay 0-0, oftewel
driemaal de beginstand op het scorebord na negentig minuten, alsof er niks
gebeurd is en dat is er ook werkelijk niet, want deze wedstrijden waren het
aankijken niet waard. Beste Bert van Marwijk, ga eens aan een vast team bouwen,
elf spelers vertrouwen geven en die telkens laten spelen, ook als het een keer
wat minder gaat.

Leiden,

Van Binsbergen

Truc

Ahmed Marcouch wordt, naast zijn plek op de kieslijst voor het Amsterdamse
stadsdeel Nieuw-West, ook lijstduwer voor de PvdA in de centrale stad. De
socialisten willen iedere Amsterdammer in staat stellen op hem te stemmen, is de
officiële lezing. Maar met zoveel Marokkanen in Amsterdam is het duidelijk dat
dit een poging is om de truc die de PvdA in Rotterdam met Aboutaleb uithaalde,
over te doen met Marcouch in Amsterdam. Hij zal zoveel voorkeurstemmen krijgen
dat men zich wel moet neerleggen bij de wil van het volk en een
wethoudersfunctie onvermijdelijk is. Als hij vervolgens als wethouder zijn
extremistische gedachtegoed maar lang genoeg voor zich kan houden, zal hij
binnen afzienbare tijd als kandidaat voor de functie van burgemeester naar voren
worden geschoven.

Amsterdam, Gwen Sjerps

Tol

Waarom wil de regering toch altijd iets moeilijk doen, als het ook makkelijk
kan? Dat gedoe met kastjes, waar bovendien veel weerstand tegen is, is toch
helemaal niet nodig. Voer tolwegen in de Randstad in, waar veel verkeer is. Dan
kan de tol tijdens de spitsuren worden verhoogd en hetzelfde wordt bereikt,
alleen veel goedkoper en eenvoudiger. Door de accijns op benzine wordt de
gebruiker toch al belast naarmate hij meer rijdt. In Frankrijk en Spanje is al
bewezen dat tolwegen prima werken.

Moraira (Sp.),

R.E. v.d. Have

Rijmpje

In het land van Woutertje Bos graait men er vrolijk op los. Maar door al dat
graaien gaat het land naar de haaien en is Jan met de pet wéér de klos.

Amstelveen, Co Dop

Leiders

Een nieuwe EU-president of een nieuwe NL-premier, 'niemand is tegen hem' lijkt
voor de politiek de hoogst mogelijke aanbeveling. Als iemand ook nog kwaliteiten
heeft, is dat mooi meegenomen. Geen wonder dat het 'volk' steeds meer om leiders
vraagt die een echte overtuiging uitdragen. Als die overtuiging niet alleen
slechte kanten heeft, is dat ook mooi meegenomen.

Amersfoort,

Gerbert Rebel

LOAD-DATE: November 21, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              20 of 144 DOCUMENTS



                                  De Telegraaf

                            20 november 2009 vrijdag

Vals spel

SECTION: BINNENLAND; Blz. 3

LENGTH: 226 woorden


Minister Bos (Financiën) speelt vals spel met zijn voorspelling dat het volgende
kabinet de huidige hypotheekrenteaftrek de nek zal omdraaien. Achter de schermen
zoeken tal van ambtelijke werkgroepen naar mogelijkheden om jaarlijks minimaal
35 miljard euro te bezuinigen op de overheidsuitgaven.

Het kabinet heeft weliswaar gezegd dat er daarbij ook naar de
hypotheekrenteaftrek wordt gekeken, maar de expliciete voorzet die vicepremier
en PvdA-voorman Bos heeft gegeven in zijn toespraak bij de Universiteit van
Amsterdam zet extra druk op de ketel.

Daarmee pleegt de bewindsman onvervalste partijpolitiek, wat niet hoort tijdens
een publiek optreden als minister. Want het is een diepgewortelde PvdA-droom om
het fiscale voordeel voor eigen woningbezitters af te romen om de inkomens in
ons land te kunnen nivelleren.

Daarnaast zijn het gewoon domme uitspraken omdat het de instabiliteit van de
huizenmarkt alleen maar verder vergroot. Alsof gewone Nederlanders de laatste
tijd nog niet genoeg voor de kiezen hebben gekregen met de crisis, de
kilometerheffing en de plicht om langer door te werken.

Een lichtpuntje was de uitslag van de vervroegde gemeenteraadsverkiezingen, die
het beeld bevestigde dat de PvdA veel aanhang verliest. Dat maakt de kans dat
Bos de stekker uit de hypotheekrenteaftrek kan trekken aanzienlijk kleiner. Een
geruststellende gedachte.

LOAD-DATE: November 21, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              21 of 144 DOCUMENTS



                                  De Telegraaf

                            13 november 2009 vrijdag

Gewoon

SECTION: METROPOOL; Blz. 7

LENGTH: 405 woorden


Amsterdammers lijden over het algemeen aan het gewoonsyndroom. Het moet allemaal
niet te gek, niet te goed en vooral niet te anders zijn. Dat speelt een type als
Marko Pantelic parten in de ArenA. Net als Zlatan en Mido zegt hij hardop dat-ie
een geweldige spits is. En daar houdt Jan Modaal niet van.

Zelfs Suárez is lang niet zo geliefd als bijvoorbeeld Bergkamp, Litmanen of
Pettersson, met hun teddybeerachtige bescheidenheid.

Mido waagde het om in een Ferrari rond te rijden. O jee zeg! Schande.

Nou, als ik zoveel geld zou hebben, kocht ik een auto waarbij die Ferrari in het
dashboardkastje past! Het publiek smult ervan dat Rommedahl en Gabri,
gehersenspoeld door een pr-meisje, zeggen dat ze de beslissing van de trainer
respecteren als ze wissel zitten. Ik niet. Ik wil een speler die in een
interview eerlijk zegt dat de trainer die hem er naast zet een hersenloze
wandelende tak is die thuis door zijn vrouw wordt geslagen en daarom op de club
de machtswellusteling uithangt.

Ooit lag ik tijdens een trainingskamp in Papendal op de kamer met een prachtvent
die door de trainer werd gesommeerd het kamp te verlaten omdat hij de
avondtraining had gemist. Mijn slapie ging vervolgens op zoek naar het bed van
de trainer om diens kussen onder te poepen. Dat is pas een reactie!

Diezelfde speler, een groot talent, werd bij AZ weggestuurd nadat hij in een
hongerige bui 's nachts het spelersbusje had 'geleend' om bij een snackbar in te
breken. Eenmaal binnen zette hij de frituur aan en bakte wat patat, waarvoor hij
overigens keurig geld in de kassa stopte. Toen agenten binnen vielen, zei hij
bloedserieus vanachter de toonbank: "Zegt u het maar heren, wat mag het zijn?".
Ik zou het zelf niet zo snel doen, maar kan er hartelijk om lachen.

Ik keek ook veel liever naar John McEnroe die, de hemel bij elkaar vloekend, de
umpire van dat laddertje afmepte, dan naar Robocop Lendl.

Ik kom niet naar het stadion voor gewoon. De doorsnee-Amsterdammer wel. Die
kiest ook doodleuk André Hazes als derde in de lijst van grootste Amsterdammer
aller tijden. Een knakworstetende in Vinkeveen woonachtige alcoholist die ons
achterliet met dichterlijke teksten als 'we hebben plezier, de zon die schijnt
dus drinken we bier', wordt dus de op twee na belangrijkste hoofdstedeling uit
de geschiedenis. Waarom? Omdat-ie zo lekker gewoon was.

Vroeger werd Ajax ieder jaar gewoon kampioen. Kijk, dat vond ik nou wel weer
leuk.

bankzitters@telegraaf.nl

LOAD-DATE: November 13, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              22 of 144 DOCUMENTS



                                  De Telegraaf

                            7 november 2009 zaterdag

Slapen aan de Prinsengracht;
Naam: Seven One Seven, Exclusive Private Guesthouse Waar: Prinsengracht 717,
1017 JW Amsterdam Website: www.717hotel.nl Boeken: info@717hotel.nl /
020-4270717 Aantal sterren: ***** Prijs: Vanaf  &euro;425, incl. ontbijt, wijn,
snacks en drankjes minibar.

SECTION: REISKRANT; Blz. 17

LENGTH: 237 woorden

SAMENVATTING

Overnachten in hartje Amsterdam, nabij het Leidseplein. Dat is toch wel de droom
van iedere toerist die onze hoofdstad komt bezoeken. Private Guesthouse Seven
One Seven aan de Prinsengracht biedt deze mogelijkheid en nodigde de Reiskrant
uit voor een nachtje 'proefslapen'.

VOLLEDIGE TEKST:

Eenmaal gearriveerd in de marmeren hal van het statige grachtenpand werd
onmiddellijk duidelijk: hier overnachten is niet weggelegd voor Jan Modaal. Het
zijn dan ook veel buitenlandse zakenlui die een kamer boeken aan de
Prinsengracht 717 (Seven One Seven), vertelt assistent manager Joost Keus ons.

Het chique guesthouse telt acht suites, allemaal in een eigen luxueuze stijl.
Wij overnachtten in de romantisch ingerichte Tolkien junior suite van maar
liefst 50 m2. Overbodig om te vermelden dat het hier aan niets ontbreekt. Erg
fijn is ook de uitstekende service. Want niet alleen de inhoud van de minibar,
maar ook de snacks, wijn en het ontbijt zijn bij de prijs inbegrepen en worden,
indien gewenst, op de kamer gebracht.

"De persoonlijke sfeer en omgang wordt door onze gasten als zeer prettig
ervaren. Het gebeurt ook regelmatig dat ons volledige guesthouse wordt afgehuurd
voor bijvoorbeeld een bruiloft of een zakelijke bespreking", aldus Joost. En dan
is de locatie uiteraard ideaal: musea, winkels en uitgaansgelegenheden op
loopafstand.

Kijk op www.reiskrant.nl/hoteltips voor meer informatie en foto's.

Wendy Roep

LOAD-DATE: November 8, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              23 of 144 DOCUMENTS



                                  De Telegraaf

                            7 november 2009 zaterdag

'Terug naar het ziekenfonds!';
Lezers: Begin met snijden in dure managers

SECTION: WATUZEGT; Blz. 2

LENGTH: 647 woorden

SAMENVATTING

Het hele zorgstelsel is grondig ziek. Dat is de conclusie die 83 procent van de
ruim 5600 stemmers op de Stelling van de Dag trekt. Zeker nu de awbz de
afgelopen jaren alleen maar is uitgekleed, er een eigen risico werd ingevoerd,
chronisch zieken steeds meer kosten op hun bordje krijgen en de zorgpremies per
1 januari aanstaande toch weer fors omhoog gaan.

VOLLEDIGE TEKST:

Minister Klink wil dan wel proberen nog wat te snijden, maar die ingreep zal
niets uithalen: deze patiënt is niet meer te redden en had eigenlijk van begin
af aan al geen enkele levenskans.

Vóór de invoering van basispremies en dergelijke was iets minder dan de helft
van de stemmers particulier verzekerd en 53 procent via het ziekenfonds. Met de
voorzieningen en de situatie toen was vrijwel iedereen dik tevreden, de
ziekenfondspatiënten met 96 procent zelfs nog ietsje meer. Dat het nieuwe
zorgstelsel geen vooruitgang zou betekenen, zagen acht op de tien dan ook
aankomen.

"Dit zorgsysteem heeft vanaf de eerste dag gefaald en is onbetaalbaar geworden
voor Jan Modaal. We betalen meer en krijgen minder", verwoordt een stemmer het
algemene ongenoegen.

Duurder uit

Alle oud-ziekenfondspatiënten zijn nu veel meer kwijt aan ziektekosten. Bij de
voormalig particulier verzekerden is één op de tien erop vooruitgegaan, de rest
is ook veel duurder uit.

'Terug naar het oude systeem' is dus de wens van velen, zeker voor degene die
laat weten: "Ik ben chronisch ziek, dus ik betaal steeds meer terwijl ik van een
uitkering moet leven. Straks kan ik niet meer eten. Ziekenfonds terug!" Dat
juist deze groep zelf voor een deel van de kosten opdraait is voor acht op de
tien onaanvaardbaar.

Toenmalig minister Hoogervorst hoopte de kosten omlaag te brengen door
concurrentie te stimuleren. Slechts een kwart van de stemmers meent dat er
concurrentie mogelijk is in de zorg en even weinig mensen vinden dat wenselijk.
"Marktwerking is de oplossing niet", aldus veel stemmers. Dat de zorgkosten wel
omlaag kunnen, daar is zo goed als iedereen van overtuigd. Alleen op een andere
manier dus.

Allereerst kan minister Klink veel beter "flink het mes zetten in die dure
managers" want "dat zijn er nog meer dan verpleegkundigen". Het geld dat er is,
moet naar "meer handen aan het bed".

Al die managers zitten er natuurlijk wel met een reden: de zorgsector kan gewoon
niet met geld omgaan, vindt ook 91 procent van de stemmers.

Ten tweede: als er al iemand profiteert van concurrentie, dan zijn dat volgens
de reacties alleen maar de verzekeraars. Daarom: "Er moet gewoon één
staatsziekenfonds komen. Geen gedoe meer met al die verzekeringsmaatschappijen
die alleen maar op winst uit zijn." Als alternatief voor de oude situatie vinden
acht op de tien één ziekenfonds voor iedereen beter dan het huidige stelsel.

Wanbetalers

Verder natuurlijk "alle wanbetalers aanpakken en kosten doorberekenen".

Daarnaast: "Zorgen dat nota's door specialisten etc. gespecificeerd worden
ingediend en gecontroleerd door ter zake kundige mensen." De rekeningen van een
bezoekje aan het ziekenhuis zorgen veelvuldig voor verbazing en leiden tot de
conclusie dat specialisten veel te veel verdienen.

Nu zijn de patiënten zelf, wij allemaal dus, ook debet aan de kostenstijgingen.

Velen zijn ervan overtuigd dat er 'voor ieder wissewasje' een beroep wordt
gedaan op medische hulp, vooral van het dure ziekenhuis.

Alleen niet door henzelf natuurlijk, dus stellen velen voor de 'onzinbezoekjes'
met een stevige rekening te behandelen.

Het zou goed zijn als iedereen wist wat hij of zij voor ziektekosten maakt.
Liefst 88 procent echter vindt dat dit inzicht ontbreekt en ruim de helft weet
niet wat te doen om de kosten te drukken. Het systeem doorzichtiger maken voor
de burger is dus ook niet gelukt.

Sylvia Kalberg

Maandag is er weer een

Stelling van de Dag. U kunt

eraan meedoen van 11.00 tot 15.30 uur

via www.telegraaf.nl of http://www.wuz.nl.

LOAD-DATE: November 16, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              24 of 144 DOCUMENTS



                                  De Telegraaf

                            4 november 2009 woensdag

Kampioen deeltijdwerken;
Amerikaanse vrouwen jaloers op ons model

SECTION: VROUW; Blz. 17

LENGTH: 454 woorden

SAMENVATTING

AMSTERDAM - In de Verenigde Staten kijken vrouwen jaloers naar Nederland: de
manier waarop hier parttime kan worden gewerkt, dat willen zij ook.

VOLLEDIGE TEKST:

In Frankrijk draaien vrouwelijke werknemers relatief makkelijk een vier- of
vijfdaagse werkweek omdat kinderen daar tussen 08.30 en 17.00 uur naar school
gaan. Niks geen geregel met kinderopvang. Tijdens de conferentie 24ormore die
donderdag en vrijdag in Amsterdam wordt gehouden door Taskforce DeeltijdPlus
praten wetenschappers, politici en vertegenwoordigers uit het bedrijfsleven uit
allerlei landen over vrouwen in deeltijdwerk.

Afhankelijk

Nederland is kampioen deeltijdwerken. Nergens anders wordt zo veel parttime
gewerkt als hier. De relatief korte werkweek gaat ten koste van het opbouwen van
een carrière en een goede pensioenopbouw, waardoor vrouwen afhankelijk blijven
van hun partner. Vaak zijn het de culturele patronen (de man kostwinner en de
vrouw spil in het gezin), inflexibele kinderopvang, onhandige schooltijden en
starre werkgevers die barrières vormen voor een langere werkweek.

In Amerika geldt juist het tegenovergestelde. Huishoudens waar de man én vrouw
allebei vaak full-time werken is daar het nieuwe 'Jan Modaal', vaak tot grote
ontevredenheid. Ellen Kossek, een van de spreeksters op het congres en professor
aan de Michigan State University, heeft onderzoek gedaan naar werken in
deeltijd.

Wennen

Wat blijkt? Dat het flink wennen is voor veel Amerikaanse bedrijven dat er in
deeltijd kan worden gewerkt.

Maar zijn de afspraken eenmaal gemaakt, dan is een toename van de productiviteit
is te zien. Ook verbeteren de relaties tussen de werknemers.

Willen vrouwen in Amerika juist minder werken, in Nederland is de stelling dat
er meer uren moeten worden gedraaid. Pia Dijkstra van Taskforce DeeltijdPlus.
"In onze cultuur is het nog steeds vaak de vrouw die thuis de boel draaiende
houdt. Hoe vrij is de keus voor je parttime baan dan? Uit onderzoek blijkt dat
vrouwen niet meer uren hoeven te werken, maar dat ze wel dezelfde ambitie hebben
als mannen. En in kleinere deeltijdbanen kun je die ambitie nu eenmaal niet
uitdragen. In onze cultuur zijn we ook niet gewend dat vrouwen die ambitie
uitdragen. Je ziet dat er nu heel veel vrouwelijke ZZP'ers zijn die veel uren
draaien. Ze hebben het voordeel dat ze hun eigen tijd in kunnen delen. En zo kan
het zijn dat ze adviseren aan een bestuur waar ze voorheen onder werkten.
Wellicht moeten we gaan kijken naar een herinrichting van het bedrijfsleven. Met
bijvoorbeeld flexibele werktijden."

Hoe het ook zij. Cultuurgebonden of niet; in ons land kan een keuze worden
gemaakt tussen kleine en grote banen. Niet zo verwonderlijk dat vrouwen uit
Amerika jaloers naar ons model kijken.

LOAD-DATE: November 4, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              25 of 144 DOCUMENTS



                                  De Telegraaf

                            4 november 2009 woensdag

Lezer voelt zich in de kou staan;
'We moeten wel alle fouten van de politiek betalen'

SECTION: WATUZEGT; Blz. 6

LENGTH: 659 woorden

SAMENVATTING

De Tweede Kamer debatteert vandaag over de begroting van het ministerie van
Justitie. Fracties als PvdA, SP en VVD willen de gelegenheid aangrijpen om bij
de bewindslieden aandacht te vragen voor het afnemende vertrouwen in de
rechtsstaat. Dat er nodig iets moet gebeuren in die richting, blijkt wel uit de
uitslag van onze Stelling van de Dag. Van de bijna 7250 deelnemers verklaart 79
procent dat vertrouwen in de loop der tijd te zijn kwijtgeraakt.

VOLLEDIGE TEKST:

Bijna alle stemmers blijken van mening dat de gewone, nette burger in de steek
wordt gelaten in Nederland. Voor een groot deel lijkt die frustratie voort te
komen uit het gevoel dat de gewone burger "er niet toe doet". En dat terwijl hij
wel "alle fouten van de politiek moet betalen".

Den Haag staat zo ver van de werkelijkheid af, dat het nog lang gaat duren
voordat men snapt wat er in de samenleving leeft, vermoedt een lezer.

Goede wil

Dat hoeft echter niet te betekenen dat er kwade trouw in het spel is: "Fouten
zijn onvermijdelijk", lezen we. "Het zijn allemaal mensen van goede wil, maar ze
komen toch niet tot een krachtig beleid."

Maar liefst 95 procent van de deelnemers voelt zich onvoldoende begrepen door de
regering. "Naar de gewone burger wordt niet geluisterd en de zogenaamde experts
slaan regelmatig de plank mis", is een veel geuite klacht. "Men dient meer
rekening te houden met de reacties van burgers op diverse zogenoemde
incidenten." Deze deelnemer verwijst naar de ontsnapping van gedetineerden
tijdens hun verlof. Een van deze gevluchte misdadigers verkrachtte vorige week
een vrouw.

Voor 94 procent van de deelnemers tonen deze gebeurtenissen aan dat er iets mis
is met ons rechtssysteem, en 91 procent zou dit dan ook niet als 'incidenten'
betitelen.

Bijna driekwart van de deelnemers is zo geschokt door de gebeurtenissen, dat
naar hun mening minister Hirsch Ballin ontslag moet nemen, en in ieder geval
zijn excuses zou moeten aanbieden aan de slachtoffers van ontsnapte misdadigers.

"De rechtsstaat is in beginsel goed, doch er zitten de verkeerde mensen voor de
uitvoering. Deze moeten voor hun fouten worden gestraft en ontslagen", zegt een
neestemmer die ook al niet tevreden is over de gang van zaken.

Die verkeerde mensen zitten in uw ogen ook bij de rechterlijke macht. U noemt de
rechters 'wereldvreemd' (77 procent), 'naïef' (71 procent) en 'links' (43
procent). Het minst van al vindt u ze 'streng' (1 procent) en 'rechtvaardig' (5
procent). Kortom: "De rechterlijke macht is elk contact met de werkelijkheid
kwijt", vindt u.

Straf is straf

De lezers hopen in ieder geval dat het Kamerdebat zal leiden tot een
"duidelijkere regelgeving. Nooit verlof, terugkeren in maatschappij ná straf.
Fout is fout; straf is straf. Geen halve maatregelen."

Geen verlof voor gevaarlijke misdadigers, zegt 84 procent dat commentaar na,
onder wie ook tegenstemmers. Een van hen vindt: "Alleen wetswijzigingen zullen
helpen. Detentie is een straf en geen vakantie." "Criminelen verspelen hun
rechten." Gedetineerden hoeven volgens 81 procent van de deelnemers evenmin
verlof te krijgen om hun terugkeer in de maatschappij voor te bereiden.

We legden u de opvatting voor dat het in een rechtsstaat draait om veiligheid
van de burger. De meerderheid wil dat graag geloven, maar de lezer die schrijft:
"Een rechtsstaat draait niet om veiligheid maar om vrijheid" zit dichter bij de
waarheid. Hij voegt er nog aan toe dat hij niet "banger wil worden voor de
overheid", als prijs voor "minder angst voor boeven".

U hoopt het natuurlijk wel, maar dat het debat vandaag uiteindelijk tot
verbeteringen zal leiden, gelooft slechts 3 procent. "Al jaren wordt er gepraat
over van alles en niets gedaan. Dus waarom nu wel?" klinkt het moedeloos.

"De Tweede Kamer praat veel en doet weinig om de burgers een positieve indruk te
geven."

Coosje Hiskemuller

Vandaag is er weer een Stelling van de Dag. U kunt eraan meedoen van 11.00 tot
15.30 uur via www.telegraaf.nl of http://www.wuz.nl

LOAD-DATE: November 4, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              26 of 144 DOCUMENTS



                                  De Telegraaf

                            28 oktober 2009 woensdag

Bankier in Londen ziet kritiek op bonus stijgen;
Zelfs torries laken  gegraai in de City

SECTION: FINANCIELETELEGRAAF; Blz. 23

LENGTH: 598 woorden

SAMENVATTING

LONDEN - Houdt er dan niemand meer van de bankiers? Na eerdere tirades van de
minister van Financiën, de gouverneur van de nationale bank, George Sores, de
'City-waakhond', ja zelfs het hoofd van de Anglicaanse kerk, was het deze week
de beurt aan de Conservatieve Partij om van leer te trekken tegen de
bonuscultuur, die in alle omvang dreigt terug te keren.

VOLLEDIGE TEKST:

George Osborne, de financiële man van de 'Tories', pleit voor noodmaatregelen in
the City. Er moet nog voor de Kerst een verbod op de bonussen komen. Het geld
dat daarmee wordt bespaard, volgens Osborne mogelijk £10 miljard, moet gebruikt
worden om leningen te verstrekken aan het midden- en kleinbedrijf om zo de
economie weer uit het slop te halen.

Volgens Osborne kan er volgend jaar over een redelijk bonussysteem worden
gesproken, maar moeten de banken en andere financiële instellingen nu bloeden
voor de economische crisis die ze deels zelf hebben veroorzaakt. De Britse
belastingbetaler moet iets terugzien van de miljarden staatssteun die is besteed
aan het overeind houden van de financiële instellingen. Grootste frustratie is
dat er ondernemingen kapot gaan doordat de banken de hand op de knip houden.

Het plan van de 'rechtse' partij, ooit gezien als de verdedigers van het
grootkapitaal, is het meest verstrekkende dat is geopperd. De regering noemt het
'populistisch', maar volgens Osborne is het broodnodig om Groot-Brittannië uit
het slop te trekken. Tegen alle verwachtingen in wist het land ook in het derde
kwartaal niet uit de recessie te kruipen. De economische activiteit zakte met
0,4% en de Engelsen maken nu de langste recessie mee sinds 1955, toen deze
cijfers voor het eerst werden bijgehouden. Niet zo verwonderlijk had de City
geen goed woord over voor de ideeën van Osborne. Algemeen wordt dit gezien als
de zoveelste publieke afranseling van de banken, waarmee electoraal wordt
gescoord. Volgens City-veteraan David Buik is het plan "veel te radicaal. Er
moet een beter beloningssysteem komen, maar zo jaag je iedereen het land uit".

Het is een vaak gehoord argument: de bonussen zijn gewoon nodig om bekwaam
personeel aan te trekken, en als er in Londen niet meer goed verdiend kan
worden, dan verhuist het financiële systeem wel naar Genève of het
Midden-Oosten. Die motivatie schrikt echter steeds minder mensen af.
Burgemeester van Londen Boris Johnson - die het niet zo lang geleden nog opnam
"voor de lepra-kolonie in de City die 9% van het BNP binnenhaalt" - noemt de
financiële wereld nu ,,wanstaltig".

De bankiers hebben die algehele kritiek waarschijnlijk zelf veroorzaakt, door op
geen enkele wijze rekening te houden met de gevoelens van de gewone burger die
werkloos is geworden, zijn huis in prijs zag dalen of anderszins moeizaam de
eindjes aan elkaar knoopt. Het Centre for Economics and Business Research
berekende dat er voor dit jaar een bonuspot gereed staat van £6 miljard. Dat is
50% meer dan vorig jaar. Ook banken die zijn overgenomen door de staat, zoals
Royal bank of Scotland, willen met extraatjes strooien.

Een werknemer van een investeerdersgroep, die zoals bijna iedereen in de City
niet met zijn naam in de krant wil, verklaarde onlangs zonder bonus niet rond te
kunnen komen en zijn kinderen van de privéschool te moeten halen. Zijn
jaarsalaris: £200.000 per jaar. Hij rekent op een bonus van tussen de £1 en £2
miljoen. ,,En daar heb ik keihard voor gewerkt. Het is gewoon jaloezie. Ik sla
niemand in elkaar, help oude dames oversteken   en heb tien keer zo veel voor de
bank verdiend als mijn bonus waard is. Waar heeft iedereen het dan over?"

LOAD-DATE: October 28, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              27 of 144 DOCUMENTS



                                  De Telegraaf

                            26 oktober 2009 maandag

Hoofdrol voor de gewone vrouw;
Nieuwe generatie misdaadschrijfsters  'Vrouwen- thrillers zijn  geweldig'

SECTION: VROUW; Blz. 7

LENGTH: 391 woorden

SAMENVATTING

AMSTERDAM - Vanavond is de première van 'Terug naar de kust', de film naar de
bestseller van Saskia Noort. Haar thrillers gingen meer dan een miljoen keer
over de toonbank en verschenen maar liefst in vijftien talen. En ze is niet de
enige wier boeken het goed doen. Een nieuwe generatie thrillerschrijfsters
timmert hard aan de weg.

VOLLEDIGE TEKST:

Opvallend veel vrouwen schrijven tegenwoordig misdaadromans. Volgens een analyse
van de Stichting Collectieve Propaganda van het Nederlandse Boek (CPNB), die
jaarlijks de Maand van het Spannende Boek organiseert, werd dit jaar 55 procent
van de voor die gelegenheid uitgebrachte thrillers geschreven door een vrouw.
Het is een stijgende tendens: vorig jaar was het 51 procent.

"Het grote succes van het schrijversduo Nicci French heeft Nederlandse
schrijfsters de afgelopen tien jaar geïnspireerd om thrillers te schrijven.
Traditionele detectives waren vooral 'mannelijk' en 'whodunits', en daardoor
vooral geliefd bij een mannelijk publiek. Nicci French bereikte door de
schrijfstijl voornamelijk vrouwen", vertelt George van Elburg, woordvoerder bij
Ambo/Athos Uitgevers, die onder anderen Saskia Noort, Esther Verhoef en Simone
van de Vlugt uitbrengt.

Annette Hulscher-Kijne van www.vrouwenThrillers.nl, een site over psychologische
en literaire thrillers: "Nederlandse schrijfsters als Saskia Noort en Marion
Pauw schrijven net als Nicci French vanuit de gewone vrouw. De dames werken niet
in het mortuarium en zijn geen detectives of premiejagers zoals in de standaard
Amerikaanse, Scandinavische en Engelse thrillers; daar speelt een vrouw nóóit de
hoofdrol."

Van Elburg: "En er gebeurt iets ontwrichtend in iemands leven, iets wat iedereen
zou kunnen overkomen."

Psycholoog Jeffrey Wijnberg wijt het succes van de thrillerschrijfsters vooral
aan het feit dat vrouwen het liefst lezen over typische vrouwenthema's.
Wijnberg: "Vrouwelijke auteurs gaan gedetailleerder in op de relationele
verhoudingen tussen de karakters en de hoofdpersonen. De thema's die aan bod
komen zijn vaak zelftwijfel, verantwoordelijkheidsgevoel jegens de wereld,
seksuele onmacht en dergelijke.

Daarnaast is de mannelijke benadering van een misdaad instrumenteel, praktisch
en doelgericht. Er is een crime die opgelost moet worden. Bij vrouwen spelen de
innerlijke belevingen en de motieven een grotere rol."

LOAD-DATE: October 26, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              28 of 144 DOCUMENTS



                                  De Telegraaf

                             25 oktober 2009 zondag

De vrije hand

SECTION: OVERGELD; Blz. 17

LENGTH: 341 woorden


Leeft het kapitalisme nog? Na alle drama's van Lehman en Icesave tot de
woekerpolissen en onlangs DSB ligt de vrije marktwerking steeds meer onder vuur.
'De vrije hand', die alles keurig zou regelen als de markt zijn gang mocht gaan,
heeft kennelijk gefaald. Zelfs lieden van de liberale VVD vinden dat 'de markt'
nu aan banden moet worden gelegd. Maar wat blijft er dan nog over van het
economisch liberalisme?

Tegenstrijdig genoeg begon de kredietcrisis in een sector met een beschermde
status: de financiële sector. Banken konden risico's nemen die soms achteraf
ontverantwoord bleken, in de wetenschap dat de overheden toch wel als 'lender of
last resort' zouden optreden. En deze aanname is helaas helemaal juist gebleken.

Het is duidelijk dat dit enorme financiële maatschappelijke gevolgen heeft. De
overheidsschulden in veel landen zijn geëxplodeerd tot boven de 10% van het
bruto binnenlands product. Het repareren van deze onevenwichtigheden zal jaren
duren en legt een last op toekomstige generaties. Het ergste effect is dat
burgers het vertrouwen in de markt verliezen. Het rechtvaardigheidsgevoel van de
gewone man/vrouw wordt hard geraakt als banken na vele vette jaren met
belastinggeld moeten worden gered en dan geen jaar later weer miljarden voor
bonussen opzij zetten. De consument voelt zich ondertussen misbruikt als melkkoe
van de financiële sector en vertrouwt eigenlijk geen instelling of product meer.

Het is aan de overheid en de toezichthouders om het vertrouwen te herstellen. In
ieder geval zal het toezicht op de financiële sector moeten worden aangescherpt.
Het zelfreinigend vermogen blijkt daartoe onvoldoende. Systeemrisico's moeten
goed worden bewaakt, o.a. door het zichtbaar maken van delen van de markt die
zich aan het toeziend oog onttrekken, zoals de hedgefondsindustrie. Hierdoor
moet de marktwerking de kans krijgen om weer zijn werk te doen, zonder
uitzonderingen!

Anne Gram is een onafhankelijk beleggingsdeskundige, lid van de raad van
toezicht van de Vereniging van Effectenbezitters.

anne.gram@xs4all.nl

LOAD-DATE: October 26, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              29 of 144 DOCUMENTS



                                  De Telegraaf

                             18 oktober 2009 zondag

Nederland paradijs voor multinationals

SECTION: BINNENLAND; Blz. 4

LENGTH: 349 woorden

SAMENVATTING

Van onze financiële redactie AMSTERDAM - De schatkist loopt jaarlijkse vele
miljarden euro's aan inkomsten mis doordat Nederlandse multinationals nauwelijks
vennootschapsbelasting betalen.

VOLLEDIGE TEKST:

De twintig grootste bedrijven dragen weinig tot niets bij aan de schatkist, zo
blijkt uit een reportage van Zembla die vanavond wordt uitgezonden.

Waar kleine en middelgrote bedrijven zich strikt aan de wet en de geldende
belastingtarieven moeten houden, spreken de grootste Nederlandse concerns
bijzonder lage tarieven af met de fiscus. Daardoor is de belastingdruk voor het
mkb en gewone burgers hoger: per huishouden, zo berekende de vakgroep Fiscaal
Recht van de Universiteit Utrecht op verzoek van Zembla, is er sprake van een
lastenverzwaring van 2200 euro.

Nederlandse multinationals als Shell, Philips, AkzoNobel en Unilever maken
dankbaar gebruik van het fiscaal gunstige imago dat ons land zichzelf toedicht.
Nederland promoot zich namelijk met succes als belastingparadijs bij
buitenlandse grote ondernemingen, die zich massaal op papier hier hebben
gevestigd. Door internationale belastingverdragen hoeven zij in eigen land geen
belasting meer te betalen over in Nederland reeds belaste winsten.

Ter illustratie: zo'n dertien procent van de buitenlandse winst van Amerikaanse
bedrijven wordt weggesluisd via Nederland. Onder meer Walt Disney, Kellogg,
Boeing, US Steel, Wal-Mart en Microsoft maken gebruik van de fiscale sluiproutes
die ons land biedt. Reden voor de Amerikaanse regering om ons land eerder dit
jaar gelijk te stellen met belastingparadijs Bermuda, waar overigens minder
Amerikaanse winst naar wordt overgeheveld dan naar ons land.

"Nederland speelt een hoofdrol als het gaat om wereldwijde belastingontwijking",
aldus hoogleraar belastingrecht Geerten Michielsen, die verbonden is aan de
Universiteit Utrecht, het Internationaal Monetair Fonds en de Wereldbank.

Jaarlijks stroomt er zo'n 8000 miljard euro, zestienmaal ons bruto nationaal
product, aan buitenlandse winsten door ons land. Dat levert de schatkist slechts
twee miljard euro aan inkomsten op.

LOAD-DATE: October 19, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              30 of 144 DOCUMENTS



                                  De Telegraaf

                            17 oktober 2009 zaterdag

Voorkeurs- behandeling voorbij?;
Nieuwe Amerikaanse ambassadeur FAY HARTOG LEVIN thuis in Nederland   "Jullie
regering moet alle opties afwegen  als Oeroezgan-missie volgend jaar afloopt"
Haar vader vocht in meidagen  1940 in ons leger tegen binnen- gevallen  nazi's

SECTION: FEATURE; Blz. 3

LENGTH: 1465 woorden

SAMENVATTING

Ze geldt als vertrouweling van Barack Obama en heeft sterke familiebanden met
Nederland. Fay Hartog Levin is de nieuwe Amerikaanse ambassadeur in Den Haag.
Insiders weten waarom premier Balkenende vorige maand plotseling mocht
aanschuiven bij de G20-top in Pittsburgh. Cadeautje, met dank aan de
Oeroezgan-missie. Die privileges zijn trouwens ook zo weer verleden tijd. Als
'we' de deur naar Afghanistan volgend jaar dichtgooien. "Naast de grote
mogendheden betekent Nederland daar in dat gevaarlijke zuiden écht iets. Ik hoop
dat jullie regering alle opties afweegt voor te vertrekken." DEN HAAG, zaterdag
Bij de ingang van haar Haagse residentie aan de Tobias Asserlaan struikel je
over de pompoenen. Samen met haar man Daniel kocht Fay Hartog Levin ze vorig
weekeinde, na een bezoek aan de Hoge Veluwe. "We waren naar het Kröller-Müller
Museum geweest", vertelt de kersverse Amerikaanse ambassadeur in Den Haag.
"Prachtig, die kunst en architectuur. Op de terugweg zijn we gestopt bij een
landbouwbedrijf. Vraagt die boer of we met hem op de foto willen... Nederland;
zó mooi, zo cultureel en zo gastvrij!"

VOLLEDIGE TEKST:

Mevrouw Levin heeft haar wortels diep in de Hollandse klei. Haar vader, Jozef
Jacob Hartog, werd in 1910 in Nijmegen geboren. Hij was van Joodse komaf en
vocht in mei 1940 als kapitein van het Nederlandse leger tegen de binnengevallen
nazi's. Twee jaar later ontvluchtte hij met echtgenote zijn bezette land.
Bevreesd om door de Duitsers naar een concentratiekamp te worden afgevoerd.

"Mijn ouders zijn via België, Frankrijk en Spanje uiteindelijk per schip naar
Argentinië uitgeweken", vertelt de ambassadeur. "Vader was nog steeds officier
en belandde uiteindelijk in Suriname, waar hij een commando bij het Nederlandse
leger kreeg. Na de oorlog keerden ze terug, maar konden niet meer wennen. In
1948 zijn vader en moeder naar de Verenigde Staten geëmigreerd. En toen werd ik
geboren."

Vijf jaar geleden overleed de oude Jozef Hartog, zijn dochter vond in zijn huis
in New York de Jodenster die hij die eerste oorlogsjaren in Nederland moest
dragen. Ze bracht hem naar het zojuist geopende Holocaust Museum van Chicago.

"Natuurlijk was ik blij toen ik hoorde dat ik hier ambassadeur mocht worden",
zegt Fay Levin. "Maar ik heb er heus niet om gevraagd bij de president... Den
Haag geldt als belangrijke post voor Washington. Vanwege de historisch nauwe
banden tussen onze landen, vanwege de rijke cultuur. Ook in New York weten ze
sinds de recente viering van '400 jaar Hollanders op de Hudson' nu dat de
relatie met Nederland zelfs langer bestaat dan die met de Britse pelgrims van
1620."

Tijdens de festiviteiten begeleidde mevrouw Levin kroonprins Willem-Alexander en
prinses Máxima naar het Witte Huis, waar beiden een afspraak hadden met de vrouw
van de president. Michelle Obama had speciaal een oranje jurk aan en de kamer
met oranje bloemen gesierd. Want waar vorige Amerikaanse presidenten soms de
nodige moeite hadden om hoog Nederlands bezoek ook maar enigszins te
'herkennen', liet de first lady niets aan het toeval over.

"Zo zijn de Obama's", zegt mevrouw Levin. "Oprecht geïnteresseerd in mensen.
Barack Obama heeft speciale gaven. Hij is niet alleen uitzonderlijk intelligent
en uiterst charismatisch, het is ook nog eens een heel warm mens. En dat voelen
anderen. Toen hij meedeed aan de senaatsverkiezing dacht men dat hij met een
naam die op Osama leek geen kans maakte... Ook was hij gekleurd en het
traditionele Amerikaanse establishment moest daar aanvankelijk niets van
hebben."

Samen met haar man Daniel steunde zij Barack Obama van meet af aan. Toen Valerie
Jarrett, huisvriendin van de Obama's en nu een belangrijke adviseur in het Witte
Huis, het echtpaar Hartog-Levin vroeg om een bijdrage voor de campagne van
Barack - eerst voor de Senaat, later voor het presidentschap - twijfelden beiden
geen seconde.

Dezelfde Obama maakte deze week bekend 13.000 militairen extra naar Afghanistan
te sturen, bovenop de al eerder toegezegde 21.000 manschappen. Waarmee het
totaal aan Amerikaanse troepen eind dit jaar op ruim 68.000 uitkomt. Londen liet
woensdag weten nog eens 500 Britten naar de aan Oeroezgan grenzende provincie
Helmand te zenden. Dat brengt het totale aantal Engelse militairen op ruim 9000.
Daarbij vergeleken lijkt het Nederlandse contingent van 1700 soldaten een
druppel op de gloeiende plaat in de strijd tegen de Taliban. Maar daar denkt men
in het Witte Huis toch anders over, weet de Amerikaanse ambassadeur.

Waardering

"Task Force Uruzgan doet fantastisch werk in het zuiden", zegt ze. "Daar wordt
internationaal zeer veel waarde aan gehecht, de waardering is enorm. Nederland
doet mee met de grote mogendheden in een gebied waar het er dus echt om gaat. Ik
begrijp nooit zo goed waarom jullie altijd doen voorkomen dat je 'klein en
onbeduidend' bent. Er wonen hier drie keer zoveel mensen als in Israël. En je
zult geen Israëli horen zeggen dat ze mondiaal weinig voorstellen..."

Maar Fay Hartog Levin kent ook de gevoeligheden over de missie, de publieke
opinie die zich na elke dodelijke bermbom nog meer tegen de uitzending keert. De
21 doden, de tientallen gewonden, de vele invaliden. Nederland heeft dat sinds
de onafhankelijkheidsoorlog met Indonesië, na 1945, op een dergelijke schaal
niet meer meegemaakt.

,,De realiteit van gesneuvelden is nooit acceptabel voor het publiek", zegt ze.
"In de VS is dat niet wezenlijk anders. Maar het is ook realiteit dat geen
Nederlander, Amerikaan of Brit weet hoe hoog de prijs van mislukken in
Afghanistan uiteindelijk zal blijken te zijn. Wat betekent het voor de
veiligheid in de wereld als de NAVO zich terugtrekt uit dat land, welke dreiging
is er dan? Hoe ziet de 'bigger picture', het totaalbeeld, eruit? Veel mensen
kennen de definitie van 'succes' in Afghanistan niet. Maar in Oeroezgan heeft
Nederland wel degelijk succes geboekt, veel progressie ook. De hele wereld ziet
dat, weet dat. Jullie regering moet alle opties afwegen als de huidige missie
volgend jaar afloopt. Tegenover de NAVO, tegenover de VS, tegenover het
Afghaanse volk. Wat kun je als land, wat wil je, wat kun je niet..."

Volgens de ambassadeur heeft de inzet van Nederlandse troepen in het gevaarlijke
zuiden van Afghanistan ons land op de kaart gezet. Den Haag is een belangrijke
speler tussen andere 'grote jongens' als Engeland, Canada, Australië en de VS.
Fay Hartog Levin maakt er evenmin een geheim van dat Barack Obama uiterst blij
is met wat de Hollanders in Oeroezgan doen.

Op de vraag of het juist is dat de Amerikaanse president premier Balkenende
uitnodigde voor de G20 (een topontmoeting van de twintig belangrijkste
economieën ter wereld in Pittsburgh) vanwege die Nederlandse inzet, antwoordt ze
aanvankelijk bevestigend. In het gesprek maakt mevrouw Levin er ook geen geheim
van dat die privileges wel eens afgelopen kunnen zijn als Nederland zich volgend
jaar volledig terugtrekt uit Afghanistan.

Later hecht ze er waarde aan die uitspraken te nuanceren. "Nederland is
uitgenodigd voor de G20 vanwege zijn belang in de wereldeconomie." En, over een
einde aan die voorkeursbehandeling als ons land zich na de Oeroezgan-missie
afwendt van Afghanistan: "Het één staat los van het ander..."

Na ruim een maand in functie te zijn geweest, verdiept mevrouw Levin zich nog
steeds in onze gewoonten, gevoeligheden, politieke verhoudingen. Zo is ze
verbaasd over de wekelijkse peilingen die het stemgedrag van de burgers
voorspellen "als er nu verkiezingen worden gehouden".

"Want die wórden toch helemaal nog niet gehouden, en zeker niet elke week", zegt
ze. "In de VS doen we dat zo niet." Ze kent de naam van Geert Wilders. "Ook onze
samenleving is een smeltkroes van rassen, van culturen. Wij zijn vaak aardiger
voor mensen in allerlei uithoeken van de wereld dan voor ons eigen volk.
Nederland is genereus. Open grenzen, sociale voorzieningen. Mensen mogen best
hun culturele zelfstandigheid behouden, als ze economisch maar integreren. Als
ze maar werk hebben. De problemen hier met bepaalde allochtone jongeren zijn
zeker niet uniek."

Nederland is een land vol verrassingen, zo concludeert Fay Hartog Levin na haar
eerste weken als ambassadeur. Ze zag hoe Prinsjesdag verliep, was in Nijmegen
bij de herdenkingen van 65 jaar bevrijding, ontmoette tot driemaal toe koningin
Beatrix. En was onder de indruk van haar kennis van zaken.

"Nederland staat voor een levendige gemeenschap, de mensen zijn vooral erg
vriendelijk", meent ze. "Natuurlijk weet ik van recente anti-Amerikaanse
sentimenten in Europa en dus ook bij jullie. Maar dingen in Washington
veranderen nu dus echt. De VS zijn terug op het wereldwijde diplomatieke front,
wij doen weer mee in de Verenigde Naties. Obama geeft hoop. Dat is een prachtige
boodschap. Voor Amerikanen, voor Nederlanders, voor de rest van de wereld."

LOAD-DATE: October 16, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              31 of 144 DOCUMENTS



                                  De Telegraaf

                            13 oktober 2009 dinsdag

VAN DE VAL DIRK SCHERINGA;
Man die topbankier en weldoener van sport en kunst wilde worden, dreigt alles te
verliezen    DSB dupe van  eigen ontkennings- strategie, slechte communicatie en
weglopende klanten

SECTION: REPORTAGE; Blz. 5

LENGTH: 1081 woorden

SAMENVATTING

AMSTERDAM, dinsdag Dirk Scheringa (59), held van de gewone man, de persoon die
bankieren zo gewoon maakte, is van zijn voetstuk gevallen. Hard, genadeloos hard
zelfs. Indachtig het eigen grafschrift van onze beroemde dichter J.C. Bloem:
'Voorbij, voorbij, o en voorgoed voorbij'. Oud-politieman Scheringa,
100%-aandeelhouder van DSB Bank, is de controle over zijn geesteskind volkomen
kwijt. Zijn bank staat onder curatele en de hoofdpersoon staat buitenspel.
Uiteindelijk deed de golf van negatieve publiciteit rond te dure hypotheken en
woekerpolissen hem de das om.

VOLLEDIGE TEKST:

Een faillissement lijkt nog een kwestie van tijd. Het is eigenlijk nog veel
erger. Scheringa heeft via speciale constructies minstens &euro;75 miljoen van
zijn eigen bank geleend om zijn hobby's te kunnen betalen: in voetbal (AZ),
schaatsen (eigen schaatsploeg), kunst (eigen museum), onroerend goed, eigen
privébeveiliging, eigen vliegtuig enzovoorts.

Mensen zoals Pieter Lakeman van de stichting Hypotheekleed stellen vast dat hij
via deze methode de belasting liet meebetalen aan zijn liefhebberijen. Verliezen
bij de sport en in de kunst werden vervolgens in mindering gebracht op de winst
van de bank. Hierdoor werd de winst kunstmatig laag gehouden en dus de
belastingafdrachten verminderd.

Speeltjes

Deze krant schreef op 30 mei van dit jaar een nogal ontluisterende reportage
over Dirk Scheringa. Aanleiding was het plotselinge vertrek van oud-minister
Frank de Grave als financieel directeur van DSB Bank. Hij was nog geen twee
maanden in functie. Op dat moment wilde De Grave niets vertellen en nu nog
steeds niet. Wel is duidelijk geworden dat hij zich een ongeluk schrok toen hij
bij zijn aantreden in maart 2009 de boeken opende en onder andere zag hoe
Scheringa zichzelf geld toe-eigende voor zijn speeltjes. De Grave heeft al in
mei als een soort klokkenluider De Nederlandsche Bank (DNB) op de hoogte gesteld
van de door hem gesignaleerde verwevenheid van bv's. Het is overigens een
raadsel dat het meer dan vier maanden moest duren voordat DNB en minister Bos
van Financiën pas afgelopen weekeinde hebben ingegrepen.

Het is ook verbazingwekkend, dat oud-commissaris Robin Linschoten bereid was om
De Grave als bestuurslid bij DSB op te volgen. Linschoten wist immers van De
Grave, zijn voormalige maatje in de Tweede Kamer, over de laakbare financiële
constructies die DSB er op na hield. Het kan zijn dat Linschoten is gezwicht
voor het salaris. Insiders menen dat Linschoten, na een succesvolle politieke
carrière, vooral voor het grote geld gaat. Zijn voorganger De Grave kreeg bij
DSB naar verluidt een kleine half miljoen euro per jaar. Een prachtig salaris,
maar niet buitensporig excessief in de bankierswereld.

Volgens Scheringa is iedereen schuldig aan de dreigende ondergang van zijn bank,
behalve hijzelf. Als de media negatief over hem schrijven, ziet hij daar een
samenzwering in die gevoed wordt door de grote banken die hem altijd hebben
geminacht. Een betrokkene zei al in mei: "Hij denkt dat zijn bank door de media
met opzet in een kwaad daglicht wordt gesteld waardoor klanten wegblijven, de
bank minder waard wordt en straks voor een prikje door een andere grotere bank
wordt opgekocht."

Koppelverkoop

Misschien dat dit straks inderdaad gebeurt, maar dat is dan vooral de schuld van
DSB zelf, die stelselmatig de beschuldigingen over hun woekerpolissen,
koppelverkopen en peperdure hypotheken ontkende en pas het boetekleed aantrok
nadat nota bene het eigen personeel anoniem erkende dat tal van leningen op
schandalige wijze werden verzwaard.

Gisteren ontkende Scheringa dat klanten de dagen daarvoor veel spaargeld van
zijn bank hadden weggehaald. Een paar uur later vertelde president Nout Wellink
van De Nederlandsche Bank dat na de oproep van Pieter Lakeman ('Haal uw geld van
de DSB-bank'), een zesde van alle spaargeld werd opgenomen, een enorm bedrag.

De DSB is een bijzondere bank, al was het alleen maar omdat zijn stichter en
orakel van Spanbroek alle aandelen bezit. Bovendien is het een van de weinige
banken die geen slachtoffer werd van de beurscrisis, maar dupe werd van zijn
eigen ontkenningsstrategie, slechte communicatie en weglopende klanten die zich
bedrogen voelden. Dat is op zich ook een prestatie.

Wat gaat er nu met Dirk Scheringa gebeuren? Als DSB failliet gaat, zal hij
hoogstwaarschijnlijk niet aan de bedelstaf geraken. Maar de opstellers van de
Quote 500, die begin november verschijnt, doen er verstandig aan zijn vermogen
van 285 miljoen flink af te waarderen.

Veel erger is de peilloze diepte waarin Scheringa dreigt te vallen. De man die
zich wilde meten met de grote geesten van de Nederlandse rivierklei. Die wilde
uitgroeien tot topbankier en weldoener van sport en kunst en nu alles dreigt te
verliezen. Zoals voetbalclub AZ, en de schaatsploeg met toppertjes zoals
Marianne Timmer, Annette Gerritsen en Mark Tuitert. En wat gaat er gebeuren met
het Scheringa Museum voor Realisme in Spanbroek? Een museum dat overigens een
medewerker public relations zoekt, en vindt deze persoon maar eens in deze
woelige tijden. Komen ook zijn prachtige schilderijen van Pyke Koch en Carel
Willink onder de hamer? Niets is onmogelijk.

Schapen

Zoals gezegd is Scheringa niet erg goed in het toegeven van zijn eigen fouten.
Hij laat zich liever als gewone jongen filmen op de tribune van AZ, of als hij
zijn schapen voert. Of als hij op visite gaat bij heel gewone vrienden van de
nog gewonere kaartclub.

Ook nu zijn Scheringa's vrienden weinig spraakzaam, want wiens brood men eet,
diens woord men spreekt. Bovendien heeft de DSB-baas zich altijd omringd met
jaknikkers, die ook nu hun kaken stijf op elkaar houden. Zo is Rob Bonnier al
sinds 2001 president-commissaris van de DSB Bank, maar deze voormalige topman
van papierfabriek KNP BT heeft als 'toezichthouder' kennelijk nooit ergens voor
gewaarschuwd. Het verhaal gaat, dat hij nooit contact zocht met Frank de Grave
nadat deze ontslag nam. Overigens was ook Ed Nijpels tot 1 oktober commissaris
en was Gerrit Zalm tot eind 2008 directielid. Er komt een onafhankelijk
onderzoek naar deze toezichthouders en bestuurders.

Een van de mannen die Dirk Scheringa door dik en dun steunt, is Klaas Wilting.
Hij is de persoonlijke woordvoerder van de West-Friese bankier en zei reeds in
mei: "Ik preek natuurlijk voor eigen parochie, maar ondanks de fouten die de
bank ongetwijfeld maakt, is DSB een keurige bank en Scheringa een keurige baas.
Daar durf ik mijn hand voor in het vuur te steken."

LOAD-DATE: October 12, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              32 of 144 DOCUMENTS



                                  De Telegraaf

                            7 oktober 2009 woensdag

Chat met Frans Molenaar

SECTION: VROUW; Blz. 21

LENGTH: 63 woorden


De Nederlandse topontwerper Frans Molenaar komt morgen om 13.00 uur naar de
redactie van VROUW om te chatten met u! Vanaf 8 oktober is de Frans Molenaar
damescollectie verkrijgbaar bij C&A. Heeft u altijd willen weten waar hij zijn
inspiratie vandaan haalt of hoe hij de 'gewone' vrouw op straat het liefst
gekleed ziet? U kunt alvast vragen mailen naar vrouwoproep@telegraaf.nl

LOAD-DATE: October 6, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              33 of 144 DOCUMENTS



                                  De Telegraaf

                            3 oktober 2009 zaterdag

ONDERWEG NAAR MORGEN;
Richard Branson geeft           gezicht aan            ruimtevluchten voor
gewone man  "Vliegtuigen worden boemeltreintjes, ons spaceship wordt de
intercity"

SECTION: REPORTAGE; Blz. 20

LENGTH: 1238 woorden

SAMENVATTING

De toekomst dringt momenteel maar langzaam door. Toch komen er ruimtevluchten
voor de gewone man op ons af. En sneller dan het licht! Richard Bransons Virgin
Galactic gaat in 2011 al zijn eerste klanten tot voorbij de dampkring schieten.
In een uur van Zweden naar Australië en niet dubbelgeklapt in een
economystoeltje. Tickets kosten nu nog tonnen. Maar die zullen steeds goedkoper
worden. Jan met de pet is over een jaar of tien ruimtevaarder met rugzak.
LONDEN, zaterdag In deze statige straat valt eigenlijk weinig op. Mannen in
driedelig pak zijn onderweg naar morgen. Bij nummer 6 half Moonstreet (die naam
kan geen toeval zijn) hangt een klein bordje bij de bel met daarop 'Virgin
Galactic'. Achter de groene deur zijn ze niet alleen onderweg naar morgen, ze
zijn hier onderweg naar de dampkring en verder. Er worden grootse plannen
gesmeed en belangrijke stappen gezet die de wereld een ander gezicht gaan geven,
in ieder geval de gehele reisindustrie.

VOLLEDIGE TEKST:

"In 2011 gaan de eerste vluchten met betalende klanten de ruimte in. Mensen als
professor Lovelock, Stephen Hawking en filmregisseur Bryan Singer hebben al een
ticket gekocht. Onze driehonderd klanten zijn niet per se superrijk. Ze hebben
een fascinatie voor de ruimte en komen voor 45% uit Amerika. Ik geef toe, nu is
het nog duur, zoals de eerste vluchten over de Atlantische Oceaan alleen waren
weggelegd voor de elite. De reis van PanAm in 1939 van South Hampthon naar New
York kostte omgerekend $85.000. Onze prijzen zullen in de tijd zakken en het
wordt de normaalste zaak van de wereld om binnen een uur tienduizend kilometer
af te leggen. Betaalbare kilometers."

De woorden van de president van Virgin Galactic, Will Whitehorn, komen niet uit
een beduimelde sciencefictionroman en worden zonder twijfel uitgesproken. De
gedreven man is overtuigd van zijn gelijk. "Maar er verandert meer. De
traditionele manier van lanceren is nu nog levensgevaarlijk. De kans om te
sterven is één op honderd, vergelijkbaar met de beklimming van de Mount Everest.
Je hebt momenteel twee soorten raketten die dienen als transport naar de ruimte:
de 'solidraket' en de 'liquidraket', die de alles verzengende kracht heeft van
de bom op Nagasaki. Daar wil je niet bovenop zitten. De solidraket is veiliger,
maar die is weer niet te stoppen. In de commerciële ruimtevaart doen wij het
anders. Wij stijgen horizontaal op en leggen het laatste stukje af in negentig
seconden. Met onze unieke technologie hebben we de combinatie van al het goede."

Pendeldienst

'We' is in dit geval de organisatie van wereldtycoon en entrepreneur Sir Richard
Branson, die als tijdloos gezicht dient en het basisidee had. Branson is onlangs
door de luchtvaartindustrie genomineerd als Innovator van het Jaar. 'We' is ook
Whitehorn en vele anderen. Maar 'we' is vooral de boomlange Amerikaan Burt
Rutan, die in staat was om met superlicht carbonfiber een sterk ruimteschip te
maken. Als er één vraag ronddoolt in dit pand dan is het wel: waarom de huidige
vliegtuigbouwers zo aan aluminium blijven hangen terwijl er vele betere opties
zijn.

Whitehorn: "Met de spaceship gaan we drie dingen doen. Ten eerste toeristen
vervoeren. We gaan ook een pendeldienst opzetten voor de ruimtewetenschap. Daar
is grote vraag naar. Nu wordt hightechapparatuur nog met klassieke raketten
afgeschoten. Dat is alsof je met een kar en wagen een explosiemotor vervoert. En
we gaan voor wetenschappelijke astronauten trainingen geven in de ruimte."

Niet iedereen is overigens op de hoogte dat we op de drempel van een revolutie
staan. Ruimtevaart voor de gewone man. Met een moederschip, alsof je in een
normale lijnkist zit, opstijgen tot 15 kilometer hoogte om vanaf daar in een
speciale capsule door de dampkring te worden geschoten. Daar aangekomen, op een
hoogte tussen de 100 en 150 kilometer, tol je een beetje gewichtloos rond om zo
van werelddeel naar werelddeel te reizen, en zonder dat het brandstof kost. Er
hoeft namelijk bijna geen weerstand te worden overwonnen. De weerstand die er
is, wordt gebruikt om van richting te veranderen.

Op de heenweg in de trein naar de Engelse hoofdstad onderdrukte Peter Clough uit
Bedford zijn scepsis niet. "Ik geloof er allemaal niets van. Het zegt mij niets
dat het succes van dit project in de krant komt of op internet en tv te zien is.
Ik heb ook wel eens filmpjes en foto's van buitenaardse wezens gezien, maar die
bestaan ook niet." Zijn medereiziger Julian Frost heeft zich meer verdiept in
wat komen gaat. "Ik reis af als de tickets rond 10.000 pond zijn." Formule
1-racer Michiel Mol was niet van plan zo lang te wachten. Hij bemachtigde voor
200.000 dollar al een ticket. Ook de porno-industrie verdringt zich voor de
kaarten. Producers wachten tot nu toe tevergeefs om een film te mogen opnemen in
Space.

"Daarmee heeft een aardig aantal Nederlanders al een ruimtereis geboekt, aldus
Space Agent Ronald Heister, spin in het web van de (Nederlandse) ruimtevaart.
Wereldwijd hebben zich 300 mensen opgegeven voor de ruimtereis. Heister verkoopt
als enig ruimtereisbureau in de Benelux tickets voor een retourtje 'Space'. "We
staan aan de vooravond van een nieuwe economie die een toegevoegde waarde zal
hebben voor de gehele maatschappij. Na honderd jaar luchtvaart is dat een mooi
moment. Het nieuwe tijdperk in luchtvaart is begonnen: binnenkort reizen we snel
en milieuvriendelijk per lijndienst van A naar B via de ruimte. Een ruimtereis
regelen wordt even eenvoudig als een buskaartje kopen. Vliegtuigen worden de
boemeltreintjes en het spaceship wordt de intercity." En voor wie de ruimtereis
(nog) te duur is: er zijn inmiddels ook andere vormen van ruimtetoerisme.
Gewichtsloze vluchten, simulatiecabines, spacetoys, spacetrainingen. Het is een
hele industrie aan het worden.

Die ruimte; klinkt als een prettig pretpark, een tijdmachine waarop we al sinds
H.G. Wells wachten. Niets negatiefs onder de zon? Heister: "Je hoort wel eens
kritische noten. Eenieder die vooruitstrevend is, krijgt die op zijn bord. Er is
scepsis, ongeloof. Maar ervoer Charles Lindbergh die ook niet? Ook zou
ruimtetoerisme een aanslag plegen op ons milieu, maar niets is minder waar. De
CO2-uitstoot zal juist afnemen alleen al omdat tijdens de vlucht in de ruimte
geen brandstof wordt verbruikt. Je reist op basis van de geringe zwaartekracht
die er op die hoogte nog heerst."

Terminal

Met de nodige handbewegingen waarmee hij de aanstaande reis simuleert stelt
Whitehorn: "Het moederschip, waaraan de SpaceShip Two (SS2) hangt, wordt naar
een hoogte gebracht van vijftien kilometer. Het brandstofverbruik zal op die
trip gelijkstaan aan het verbruik van een Landrover. De SpaceShip wordt
vervolgens gelanceerd en schiet door de dampkring heen. Die manoeuvre is qua
energiekosten te vergelijken met een reis in een 747 van Londen naar New York.
Nu al worden er in verschillende landen, als Zweden, Amerika, Spanje en het
Midden-Oosten Spaceports gebouwd, een passagiersterminal, soortgelijk aan de
huidige luchthavens waar onze Spaceships zullen landen. De toekomst ligt
dichterbij dan je denkt."

En er wordt flink geïnvesteerd. Net nog heeft een bedrijf uit de Verenigde
Arabische Emiraten 280 miljoen geïnvesteerd in ruil voor een belang in Virgin
Galactic.

Als we tollend van de informatie half Moonstreet uitlopen en naar Luton-airport
afreizen, lijkt alles zo achterhaald. De poortjes, de trein en zelfs de mensen.
De aarde wordt te klein voor zijn jasje.

LOAD-DATE: October 2, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              34 of 144 DOCUMENTS



                                  De Telegraaf

                            3 oktober 2009 zaterdag

EEN DROOM van een;
Op mistroostig Engels vliegveldje voltrekt zich een drama

SECTION: REPORTAGE; Blz. 22

LENGTH: 862 woorden

SAMENVATTING

Drie simpele symbolen: DC8. Toch stond dit vliegtuig van McDonnell Douglas op
een belangrijk kruispunt voor vele airliners, waaronder ook onze eigen KLM.
Begonnen als jet voor de jetset in de jaren '60, opende de DC8 vanaf de jaren
'70 de deuren, of liever de grenzen, voor de gewone man. Grote afstanden en
passagiersaantallen waren opeens geen probleem meer. Het Aviodrome, ons
nationale luchtvaartmuseum, heeft een afgeleefd exemplaar gevonden op een Engels
vliegveldje en probeert het te redden van de ondergang. Een moeizaam project dat
zoekt naar sponsors met een vliegershart. MANSTON (Engeland), zaterdag In een
uithoek van Manston Airport, een toch al niet opwekkend vliegveldje aan de
Engelse zuidkust, voltrekt zich een drama. Tenminste: als je liefde voor de
luchtvaart voelt. Slechts overschaduwd door een overleden en ontklede Boeing 747
rot in alle eenzaamheid een oude KLM-kist weg, als aluminium zou rotten. Maar
weg-eroderen klinkt van geen kanten en dekt de lading niet.

VOLLEDIGE TEKST:

Als een zwarte schim staat de korte DC8, die veel wegheeft van de toenmalige
concurrent Boeing 707, tegen de horizon geplakt. De kenmerkende gaten in zijn
neus zijn op grote afstand al zichtbaar. Daar sta je dan: een symbool dat aan dé
basis stond van het straaltijdperk. Pas als je dichterbij komt, wordt duidelijk
hoe hij de laatste jaren door de natuur en de rovende mens is misvormd. Drie van
de vier motoren zijn er afgesloopt, luiken hangen open, er zitten rafelige gaten
in de romp en hij mag wel eens door de wastunnel.

De deur lijkt er door een explosie uitgeblazen en dat klopt. "Het vliegtuig is
een tijdje als trainingsvoorwerp gebruikt door antiterreureenheden. Maar het
komt allemaal goed", zegt Raymond Oostergo van het Aviodrome, projectmanager
rondom de DC8. Zijn rechterhand Joost Huizenga knikt instemmend. Opvallend, deze
twee mannen. Ze zien een glorieuze Nederlandse toekomst voor een vliegtuig dat
hier bijna letterlijk door zijn landingsgestel zakt. De wonderlijke verwijzing
op de romp, naar zijn huidige eigenaar MK Air, een club uit Zambia, maakt het
mysterie compleet.

Massatoerisme

De roemrijke geschiedenis van deze DC8-55 CF gaat terug naar de Zweedse SAS.
Begin jaren '70 komt hij bij de KLM als cargovliegtuig. Daarna werd hij verpatst
en ging de kist een grillige toekomst tegemoet. Uiteindelijk kwam hij in handen
van de illustere luchtvaartentrepreneur Mike Kruger, die er vracht mee
vervoerde. En toen werd het 2001, het jaar dat het ooit zo trotse vliegtuig, dat
de brug sloeg naar het massatoerisme, werd geparkeerd. Over en uit. Bedankt en
tot ziens.

Oostergo: "Hij stond met een vleugel al in het graf, toen wij hem op het spoor
kwamen. We wilden dit vliegtuig graag in onze collectie hebben omdat hij de
'langzame' Lockheed Constellation met zijn vier proppellers verdrong en een zeer
belangrijke rol heeft gespeeld in de geschiedenis van de KLM. Kruger overwoog om
ons de DC8 te doneren. Eigenlijk wilde hij hem in de tuin van zijn landgoed bij
Gatwick zetten. De overdracht ging bijna door totdat de stijgende aluminiumprijs
roet in het eten gooide. Toen begon de twijfel weer. Uiteindelijk hebben we nu
de toezegging dat we het vliegtuig en vele reserveonderdelen mogen hebben."

Maar daarmee is het Aviodrome er niet. Het zal nog veel tijd, moeite en vooral
geld gaan kosten voordat deze historische vleugels in Lelystad te zien zijn. Om
precies te zijn: 400.000 euro. Een groot deel daarvan, zo'n 2,5 ton, is al door
de VSB toegezegd. "Maar dat zijn alleen al de kosten voor het transport via de
haven van Ramsgate. Eenmaal in Nederland moet het vliegtuig worden opgeknapt en
moeten we in Lelystad een goede infrastructuur rondom de kist aanleggen. De
gemeente ziet het namelijk als een gebouw en dat moet voldoen aan allerlei
eisen. Ook al is dit de enige kortstaart DC8 ter wereld met een
KLM-geschiedenis. Aankloppen bij de KLM, die de hele serie DC's, van de DC2 tot
de DC10 in de vloot heeft gehad, is geen optie. Het bedrijf zit momenteel in een
moeilijke situatie nu vliegers zelfs koffers moeten sorteren."

We lopen onder de buik van het vliegtuig door. Onder de dikke huid zijn allerlei
prachtige details te zien. Katrolletjes waarover wit uitgeslagen ijzerdraden
draaien. Prachtige, bijna klassieke lampjes in de ruimte van de wielen,
hulpmiddelen van techneuten. De zilte zeelucht heeft helaas vrij spel. Met veel
moeite worstelen we ons door de ontwrichte toegangsdeur naar binnen. Duidelijk:
hier is al veel gesloopt. Draden hangen uit het plafond en uit het dashboard van
de cockpit. Vlieginstrumenten zijn weg. De twee pilotenstoelen staan er slordig
bij. Onaangebroken flessen water in de galley zijn stille getuigen van een
vervlogen geschiedenis.

Maar net als je alle hoop laat varen, komt er weer zo'n opgewekt verhaal van de
reisgenoten. Joost heeft in de archieven van het Aviodrome de juiste structural
repair manual gevonden. Wijzend op wat schroefjes in de staart: "Als je deze
allemaal loshaalt, kun je zo de staart eraf schuiven. Dan nog de flaps en de
motor. Met al onze vrijwilligers hebben we hem zo uit elkaar. Alleen nog
KLM-blauw spuiten en er is weer een uniek stuk luchtvaart gered."

DC8

LOAD-DATE: October 2, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              35 of 144 DOCUMENTS



                                  De Telegraaf

                             2 oktober 2009 vrijdag

RTL op één voor jongeren;
Nieuws 'neutraler' dank zij commerciële zender

SECTION: WATUZEGT; Blz. 6

LENGTH: 563 woorden

SAMENVATTING

Vandaag viert RTL zijn twintigste verjaardag. De intrede van de commerciële
zender zette het vaderlandse medialandschap indertijd op zijn kop. Ruim de helft
van de meer dan 4200 deelnemers aan de Stelling van de Dag beschouwt de komst
van RTL als een verrijking. Een aanwinst dus, maar kijken? Lang niet allemaal.

VOLLEDIGE TEKST:

Wel de jongeren. In de groep tot 35 jaar bevestigt 58 procent dat voor hen geen
dag voorbijgaat zonder commerciële zender. Ook bij de vrouwen staat RTL op
nummer één: 57 procent.

De commerciële zender is in de afgelopen twintig jaar wel uitgegroeid tot een
onvervreemdbaar onderdeel van de Nederlandse cultuur, vindt 52 procent.

De duidelijke RTL-fan ziet voornamelijk prijzenswaardige aspecten aan 'zijn'
zenders. Zo hebben de commerciëlen meer gevoel voor de 'gewone man', vindt 72
procent. Die 72 procent is echter niet genoeg voor een positief gemiddeld
antwoord: van alle deelnemers samen zegt 44 procent maar ja op deze vraag. Deze
deelnemers zijn niet blij met "popiejopieprogramma's". "Zij denken dat wij, de
kijkers, dom zijn."

De tegenstanders komen met een belangrijk punt van kritiek: zij zien tegelijk
met de opmars van de commerciële zenders een toename van taalverloedering,
geweld en gebrek aan respect. Dat geweld is wellicht te wijten aan de komst van
de buitenlandse speelfilms, die er volgens 59 procent van de RTL-fans voor 1989
nauwelijks op tv te zien waren. Maar 65 procent van de tegenstanders heeft ook
toen films gezien.

Behalve over tv-reclame, die door iedereen verfoeid wordt, zijn voor- en
tegenstanders het in nog twee opzichten roerend met elkaar eens. Ten eerste
delen zij (65 procent) de klacht dat de commerciëlen niet genoeg vernieuwend
bezig zijn. "Het is veel van hetzelfde." De een heeft het over "wonen, klussen,
verbouwen", een ander noemt het bouw-, kook- en koopprogramma's. "Allemaal één
pot nat." "En dan al die herhalingen nog."

Nieuws

In dat opzicht zouden de commerciëlen een voorbeeld moeten nemen aan de publieke
omroep, vinden veel lezers. "Op Ned. 1,2 en 3 kom je tenminste nog eens iets
aparts tegen." Maar er is een belangrijke uitzondering: het nieuws. En ook daar
vinden voor- en tegenstanders elkaar.

Er is geen twijfel over mogelijk dat RTL het NOS-monopolie op het dagelijks
nieuws heeft doorbroken. Ja, zegt 67 procent stellig. En dat is fijn, want de
commerciëlen zijn "neutraler dan de omroepen op Ned. 1, 2 en 3." De publieke
omroepen zijn te links georiënteerd, is een veel gehoorde klacht, en uw
commentaren onderschrijven dat.

De komst van RTL betekende ook de geboorte van het fenomeen BN'er. Meer dan
driekwart van de deelnemers vindt dat daar te veel van zijn. "Ze halen elkaar
steeds in beeld, en hun privéleven is te dominant aanwezig."

Veel BN'ers van vandaag hebben hun wortels in de soap. Kijkt u wel eens naar
Goede Tijden, Slechte Tijden, een serie van het eerste uur? Al 19 jaar in de
lucht, en 88 procent van de deelnemers kijkt tegenwoordig "vrijwel nooit" en 71
procent heeft dat ook nooit gedaan.

Desondanks bent u goed op de hoogte. Slechts 51 procent zegt niet te weten welke
bekende acteurs hun doorbraak te danken hebben aan GTST. En die het wel weten,
geven ook het goede antwoord. Toch een cultuurgoed geworden?

Coosje Hiskemuller

Vandaag is er weer een Stelling van de Dag. U kunt eraan meedoen tussen 11.30 en
15.30 uur via www.telegraaf.nl en http://www.wuz.nl

LOAD-DATE: October 1, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              36 of 144 DOCUMENTS



                                  De Telegraaf

                           22 september 2009 dinsdag

'Een vrijbrief voor nog meer lamlendigheid'

SECTION: WATUZEGT; Blz. 6

LENGTH: 853 woorden


De premier werd na afloop van de Algemene Beschouwingen gekenschetst als 'een
leider zonder fut en bezieling'. Als excuus gaf hijzelf aan dat hij zijn dag
niet had en moe was. Een groter schandaal kun je toch niet bedenken? Dat zijn
termen welke een leider zich nooit en te nimmer kan en mag permitteren. Een
vrijbrief om nog meer lamlendigheid goed te praten onder de
managers/non-valeurs. Dit soort leiders dient met pek en veren de stad
uitgestuurd te worden. Den Haag weet vast nog wel hoe dat in het verleden ging.

Alkmaar,

J.Tielrooy

Vertrouwen

NFI, notarissen, neuroloog, OM, corrupte politieagent, bankiers, apothekers...
Ziehier de oogst van afgelopen weekend in de kranten. Gelukkig kunnen we nog
altijd vertrouwen op..., ja op wie eigenlijk?

Amsterdam,

Jan Willem Duns

Gratis

Op 8 september schreef De Telegraaf dat er dit jaar waarschijnlijk te weinig
geld is voor de intocht van Sinterklaas in Amsterdam. Op zondag 20 september
laat de gemeente Amsterdam alle Suikerfeest vierende moslims gratis met te taxi
van de stadsrand naar hun familie vervoeren. Mijnheer Cohen, hoe rijmt u dat?

Hilversum,

L. van der Schoot

Kamp

Het artikel over woonwagenbewoners (Tel. Zondag 20/09) vind ik haatzaaiend. In
alle lagen van de bevolking is wel een rotte appel te vinden, dat wil niet
zeggen dat de hele mand rot is. Heeft u wel eens met woonwagenbewoners gepraat?
Wij zijn een gesloten gemeenschap, dat wil zeggen dat we niet met onze problemen
te koop lopen. En daar wordt van geprofiteerd, want ze denken: ze reageren toch
niet. Ik vind het een drama, hoe het er nu aan toegaat in Nederland. Als men
gewoon iedereen in zijn waarde laat, zal de wereld er een stuk beter uitzien.

IJmuiden,

Ilse Spronk

Droom

Op een regenachtige najaarsmiddag zit ik aan een grote tafel met een glas
bokbier voor me. De regen klettert tegen de ramen en bij mij aan tafel zitten de
heren Nordholt, Wiegel, Wijers, Winsemius, Scheepbouwer, Smalhout, Zalm,
Eerdmans, Van Uhm en Leers. Het gesprek gaat over de vraag hoe wij ons land weer
op de rit kunnen krijgen. Opeens schrik ik wakker en kijk om mij heen en zie een
half glas water en Balkenende, Bos, Klink, Donner, Hirsch Ballin, Rouvoet. Wat
jammer dat de meeste dromen bedrog zijn.

Wijk bij Duurstede,

Hans Broshuis

Vingerafdrukken

Voor afgifte van een paspoort of identiteitsbewijs wordt uw vingerafdruk
genomen. De overheid is er decennialang niet in geslaagd om een fraudebestendig
identiteitssysteem te implementeren. Paspoortaffaires staan ons in het geheugen
gegrift. Pin- en chipsystemen functioneren daarentegen redelijk voor financiële
doeleinden, dus waarom niet voor identiteitsdoeleinden? Vingerafdrukken waren
tot voor kort alleen noodzakelijk voor criminelen. Met de achteloze invoering
van dit paardenmiddel wordt de gewone burger al bij voorbaat tot boef
gestigmatiseerd. Hieruit blijkt wederom de minachting van de politiek en
ambtenarij voor u en mij, de gewone burgers van dit land.

Deventer, J. v.d. Brandeler

Kind

De Verklaring van de Rechten van het Kind zegt dat bij uitzettingen het belang
van het kind vooropstaat. Ik begrijp: je komt niet als illegaal individu naar
Nederland, maar als paar, verwekt een kindje, zorgt dat je het een paar jaar in
de illegaliteit uithoudt, en schreeuwt bij uitzetting dan moord en brand met de
Verklaring van de Rechten van het Kind. Mij dunkt dat ze wel op zullen horen in
de tweede en derde wereld als ze van die Verklaring horen en haar
toepassingsmogelijkheden in Nederland.

Amsterdam, Ella Caz

Goud

Ongevraagd krijg ik een kilo papier in de bus van de gouden gids. Ik wil die
gids niet, wat ik wil weten zoek ik op internet op. De gids gaat dus direct naar
het oud papier. Laat de mensen de gids aanvragen via een coupon in de krant of
via internet!

Ter Aar, E. Sanders

Politieheld

Ik was verbijsterd over het artikel over de voor het leven verlamde politieman
Rob Oostrom (Tel. 19-09), die werd aangevallen toen hij een zelfmoordpoging
wilde voorkomen. Ik begrijp dat niet alle kosten voor de benodigde therapieën
vergoed worden. Dat het Utrechtse en andere politiekorpsen het gezin helpen is
prijzenswaardig, maar naar mijn mening tevens diep triest, omdat de
rijksoverheid tuig en ander schorem in de watten legt en deze familie financieel
laat verzuipen. Alle niet door de verzekering gedekte kosten dienen m.i. vergoed
te worden door het rijk. Ik hoop van harte dat Rob Oostrom na alle behandelingen
toch nog een beetje met zijn gezin van het leven kan 'genieten'. Sterkte!

Apeldoorn, K.C.Schuurman

Inleveren

Wat iedereen al verwachtte, is inderdaad gebeurd: onze topbankiers zijn, terwijl
hun banken met staatssteun overeind werden gehouden, doorgegaan met hun
criminele graaigedrag. Minister Bos vindt het pijnlijk. Dat is het, maar het
pijnlijkst van al is het feit dat onze minister van Financiën niet het gezonde
verstand heeft gehad om het afschaffen van bonussen als voorwaarde te stellen
voor het verlenen van die hulp. Maar er gloort licht: de EU-leiders hebben
besloten dat bonussen afhankelijk moeten zijn van resultaten. Zou het dan niet
logisch zijn dat de bankiers nu geld inleveren in plaats van krijgen?

Geertruidenberg, L. Verburg

LOAD-DATE: September 21, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              37 of 144 DOCUMENTS



                                  De Telegraaf

                           19 september 2009 zaterdag

'Iedereen' blijkbaar subjectief begrip...

SECTION: WATUZEGT; Blz. 2

LENGTH: 840 woorden


Iedereen gaat er financieel op achteruit, kondigde onze bevelvoerder Balkenende
aan. Nu blijkt dat iedereen een subjectief begrip is, want iedereen is in dit
geval: exclusief het koningshuis, immigranten en misdadigers. Voor deze groepen
wordt extra geld uitgetrokken. Belasting op hogere inkomens en hypotheken van
een miljoen en meer, gaat niet door. Dat is namelijk snijden in eigen vlees voor
deze regering.

Over de rechtvaardiging van de verhoging van het koningshuisbudget mag zelfs
geen inhoudelijke discussie gevoerd worden volgens het CDA. Zieken (chronisch),
handen aan het bed, blauw op straat en onderwijs worden gekort waardoor onze
samenleving zieker, dommer en crimineler wordt. Het asociale karakter van deze
regering steekt steeds meer de kop op, al werd dit een aantal jaren geleden als
VOC-mentaliteit verwelkomd. Een beetje kennis over de VOC leert dat er toen ook
vele praktijken waren die het daglicht niet konden verdragen. De geschiedenis
herhaalt zich.

Alkmaar,

R. Schouwvlieger

Cellen

Van overheidswege wordt ons voorgehouden dat de criminaliteit afneemt en dat er
een aanzienlijk overschot aan gevangeniscellen is. Er wordt zelfs al gesproken
over het sluiten van een aantal gevangenissen. De recherche laat echter weten
dat er duizenden zaken, waaronder verkrachtingen en overvallen, wegens gebrek
aan mankracht op de plank blijven. Een groot deel van deze onbehandelde zaken
zou, als alles correct verliep, die lege cellen moeten bevolken. Misschien was
er dan zelfs een tekort. Advies aan justitie: geef die jaarverslagen en
statistieken maar met de vuilniswagen mee en hou ons niet langer voor de gek!

Veghel,

H.J.L. Seuntjens

Humor

Gelukkig dat er over de Miljoenennota gelachen kon worden. Er is heel veel
gedebatteerd maar weinig gezegd. De humoristische opmerkingen waren in ieder
geval heel vindingrijk: nu het aanpakken van de problemen nog.

Ysbrechtum,

Janke Metselaar-Helfferich

De politieke debatten waren deze week zeer amusant. Jammer dat het entreekaartje
zo duur is.

Almere, R.M. Duijne

Moeder

Wat ik niet zo goed begrijp is, dat in geval van het vondelingetje Lilly er zo
naarstig naar de moeder wordt gezocht. Zij wil of kan het kind niet houden, om
welke reden dan ook. Wees blij dat ze het leven van haar kindje gespaard heeft
door het te vondeling te leggen. In het verleden waren er ook moeders die hun
baby uit angst voor ontdekking en achtervolging vermoordden. Dit kind krijgt nu
zeker liefdevolle verzorgers. Mocht de moeder ooit later zelf op zoek gaan naar
haar kind, dan staan de gegevens genoteerd.

Alphen aan den Rijn,

P.J. Deeleman

Formaliteit

De verdienste van de Hr. Ms. Johan de Witt in de kustoperatie bij Sierra Leone,
Liberia, Ghana en rond de Kaapverdische eilanden heeft verbazing opgewekt bij
CDA-Kamerlid Knops (Tel.18/9). Recessie of niet, de Kamer dient geïnformeerd te
worden voordat het schip wordt ingezet bij een echte militaire operatie zoals de
bestrijding van de piraterij. Het CDA-Kamerlid wil een vinger aan de pols
houden. Waar ook kleine formaliteiten groot kunnen zijn en de Kamer zit ook nu
niet voor niets.

Oosterwolde,

F.H.Janssen

Inteelt

Het 'voortschrijdend' inzicht van het kabinet over de gezondheidsrisico's bij
neef-nichthuwelijken is verheugend. Alleen jammer dat dit tempo van inzicht bij
politici zo traag is. Bij medici is al decennialang bekend dat inteelt veel meer
slachtoffers oplevert dan bij kinderen uit andere huwelijken.

Utrecht,

Wim Vreeswijk

Manager

Dit 'pappen en nathouden'-kabinet kan geen kikker van de kant af duwen maar
weigert nochtans op te stappen. Wordt het daarom niet eens tijd ons land als een
bedrijf interim te laten besturen door een kundige manager? Ik denk hier
bijvoorbeeld aan een figuur als Ad Scheepbouwer die de praktisch failliete KPN
in een paar jaar tijd uit het moeras getrokken heeft en omgeturnd tot een
winstgevend bedrijf. Nederland heeft nu daadkracht nodig en geen partijpolitiek!

Tilburg,

Hans von der Fuhr

Klasse

Waar vind je ze nog? In de tijden van 'het grote graaien' en 'de broekriem
aantrekken' is Borsato bereid om een extra benefietavond te geven om de
gedupeerde 70.000 reeds betaalde kaartjeshouders van Diana Ross Symphonica drie
(eigenlijk vier) onvergetelijke avonden te bezorgen. Nazorg van het bedrijf.
Menig aanstaand failliet bedrijf zou dit voorbeeld eens moeten volgen. Hulde
Marco en succes!

Hengelo,

Gerard J. van Dijk

Medeleven

Het zou pas van echte chic getuigen als het Koninklijk Huis zelf voorstelde om
te willen inleveren. Pas dan kan men spreken van meeleven met het 'volk'. Alleen
al een paar (particuliere) reisjes minder op kosten van de gemeenschap zou
getuigen van echt meeleven met de 'gewone' burger, die alleen maar inlevert en
de kooltjes uit het vuur moeten halen...

Purmerend,

E.S. Vermeulen

Ondertiteling

Is het mogelijk om te ondertitelen als premier Balkenende aan het woord komt?
Hoe kan de oppositie ook maar iets uit zijn gebrabbel opmaken? Geen wonder dat
hij met enige regelmaat geërgerd overkomt. De premier is met gezwinde spoed aan
spraaklessen toe. Wel zelf betalen.

Almelo,

ing. Ben Heijenga

LOAD-DATE: September 18, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              38 of 144 DOCUMENTS



                                  De Telegraaf

                          17 september 2009 donderdag

Onheil

SECTION: BINNENLAND; Blz. 3

LENGTH: 242 woorden


Nog los van het feit dat deze betuttelcoalitie is uitgeregeerd en er zo snel
mogelijk verkiezingen moeten worden uitgeschreven, dreigt er voor Nederland -
als dit niet gebeurt - een ongekende nivelleringsoperatie.

Want onder aanvoering van de linkse partijen PvdA en de SP worden alle rode
plannen uit de kast getrokken. Van het opheffen van de inkomensonafhankelijke
kindertoeslag tot en met het ordinair verhogen van de belastingen: het walhalla
voor alles wat links is, lonkt als nooit tevoren.

Ook het beeld dat wordt opgeroepen door minister van Financiën Bos dat door de
crisis het taboe over bijvoorbeeld de hypotheekrenteaftrek in rook is opgegaan,
is ronduit vals.

Deze aftrek is voor miljoenen gewone Nederlanders van zeer groot belang.

Daarom zal premier Balkenende tegenwicht moeten bieden tegen dit linkse
dromenland.

Waar blijft de garantie van het CDA dat Nederlanders met een eigen woning geen
gevaar lopen?

Waarom snijdt de overheid niet diep in de eigen uitgaven? Waarom kan het niet
met een kwart minder ambtenaren? Waarom kan het mes niet in bestuurlijk
Nederland? Waarom gaan er nog honderden miljoenen euro's naar het tv-bastion
Hilversum? Waarom wordt de ontwikkelingshulp niet teruggebracht tot normale
proporties? Waarom worden lonen en uitkeringen niet ontkoppeld?

En kabinet, leg ook eens beter uit waarom chronisch zieken en gewone burgers de
rekening moeten betalen voor het falende financiële systeem.

Hoog tijd voor verkiezingen.

LOAD-DATE: September 16, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              39 of 144 DOCUMENTS



                                  De Telegraaf

                           16 september 2009 woensdag

'Stop met leuteren';
Oppositie schreeuwt moord en brand

SECTION: BINNENLAND; Blz. 3

LENGTH: 532 woorden

SAMENVATTING

Van onze verslaggevers DEN HAAG, woensdag De uithaal van VVD-leider Rutte aan
het adres van het kabinet was gisteren op Prinsjesdag illustratief voor de
enorme verwijdering tussen coalitie en oppositie. Zijn reactie op de
kabinetsplannen was: "Stop met leuteren, ga werken!"

VOLLEDIGE TEKST:

VVD, PVV en D66 riepen op hoge toon dat het kabinet helemaal niets doet om zijn
dieprode huishoudboekje op orde te brengen. De PVV spande de kroon door
Balkenende op te roepen vandaag het ontslag van zijn kabinet in te dienen, zodat
er nieuwe verkiezingen kunnen volgen.

"Bakken met geld worden weggegooid aan meer asielzoekers, immigranten,
ontwikkelingshulp en Vogelaarwijken. Dat is wereldvreemd en asociaal", aldus
PVV-leider Wilders.

Volgens D66-leider Pechtold doet het kabinet er alles aan om maar niet te hoeven
regeren door ambtenaren onderzoeken te laten uitvoeren in plaats van zelf direct
maatregelen aan te kondigen: "Dit is bijna politiek misdadig." VVD'er Rutte
spreekt van "een denktank in plaats van een kabinet".

Leegte

De SP vindt dat Balkenende, Bos en Rouvoet de rekening van de crisis
doorschuiven naar de mensen met het minste geld. "De veroorzakers van de crisis
gaan vrijuit, de rekening wordt bij de gewone man neergelegd", stelt de
socialistische leider Kant. "De leegte van Balkenende wordt met deze
miljoenennota pijnlijk zichtbaar", oordeelde ook GroenLinks-leider Halsema.

De coalitiepartijen CDA, PvdA en ChristenUnie zijn wel tevreden over de plannen.
Ze juichen toe dat het kabinet pas gaat bezuinigingen als de economie er weer
bovenop is. Het is volgens die partijen vroeg genoeg in 2010 besluiten te nemen
over fundamentele hervormingen.

Een van de maatregelen waarover de coalitie het wel al eens is, is verhoging van
de aow-leeftijd naar 67 jaar. Alleen als de sociale partners op 1 oktober met
een alternatief komen, bestaat er een kans dat die verhoging niet doorgaat. Maar
VNO-NCW-voorman Wientjes maakte gisteren duidelijk dat hij er met de bonden niet
uit zal komen. De enige die nog in een alternatief voor de '67-maatregel'
gelooft, is FNV-voorzitter Jongerius, die mordicus tegen is. Ook
PvdA-fractievoorzitter Hamer heeft zich er al lang bij neergelegd.

Jongerius was gisteren woedend om het expliciete dreigement in de troonrede dat
het kabinet zijn eigen verantwoordelijkheid zal nemen als de sociale partners de
lonen niet matigen.

Het kabinet gaat uit van de nullijn, dus niets erbij in de cao's, waardoor een
besparing van 3,2 miljard euro kan worden ingeboekt. Dat vloeit in het
rijkslaatje omdat de ambtenarensalarissen gelijke tred houden met de markt. Het
kabinet dreigt de ambtenarensalarissen nu eenzijdig te bevriezen, wat zou kunnen
betekenen dat ook de uitkeringen niet meer stijgen.

Afspraak

Ook de werkgevers zijn ontstemd over de spierballentaal van het kabinet. "De
lonen in de markt zijn een zaak tussen werkgevers en werknemers. Wij hebben een
afspraak met de bonden over de loonstijging. Volgend jaar verwachten wij dat die
uitkomt in de buurt van de nul procent", aldus VNO-NCW-baas Wientjes.

Hij vindt dat het kabinet een verstandige begroting heeft opgesteld omdat de
lasten voor ondernemingen niet worden verzwaard ondanks de crisis.

LOAD-DATE: September 15, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              40 of 144 DOCUMENTS



                                  De Telegraaf

                            13 september 2009 zondag

'Middengroepen bedreigd';
Koopkracht Jan Modaal onder vuur   Vakbond De Unie vreest  nieuwe  armoede

SECTION: FINANCIELETELEGRAAF; Blz. 19

LENGTH: 689 woorden

SAMENVATTING

CULEMBORG - Terwijl de overheid tal van reddingsprogramma's opzet om de minder
gefortuneerde en-of lager opgeleide burgers door de crisis heen te slepen,
blijft één groep - zoals gewoonlijk - structureel buiten beschouwing: de
middengroepen. Volkomen onterecht, meent de nieuwe voorzitter van vakbond De
Unie Noëlle Haitsma, die onthutsende cijfers presenteert over de risico van de
crisis voor Jan Modaal.

VOLLEDIGE TEKST:

Haitsma is amper vier maanden in dienst als opvolger van Jacques Teuwen bij de
grootste vakbond binnen de vakcentrale MHP, voor midden en hoger personeel. En
nu al waarschuwt ze de beleidsmakers in Den Haag. "Vergeet de gewone mensen niet
met een salaris van één tot drie keer modaal en zie welk risico zij lopen in
deze tijd om in korte tijd een enorme inkomensval te lijden in de bijstand te
belanden. Die kunnen straks binnen zes maanden op bijstandsniveau terechtkomen."

Wie de cijfers van De Unie bekijkt, begrijpt de zorgen van Haitsma. De
middengroepen worden volgens de berekeningen op twee manieren in de portemonnee
geraakt. Enerzijds door de maximering van de duur van de ww-uitkering en
anderzijds door de limitering van ontslagvergoedingen voor inkomens boven de
&euro;75.000. De Unie voorspelt zelfs 'de nieuwe armoede' onder deze groep.

Volgens de huidige inzichten daalt volgend jaar de koopkracht met 0,25% bij
minimumloon tot bijna 0,75% bij twee maal modaal (&euro;60.000 per jaar). "Maar
dat is in de veronderstelling dat alles verder gelijk blijft."

En dat is nou net niet het geval. Tussen dit jaar en volgend jaar verwacht het
CPB een stijging van de werkloosheid van 5,5% naar 9,5%. "En voor middengroepen
en hogere inkomens komt werkloosheid verreweg het hardste aan", zegt Haitsma.
"Dit leidt tot koopkrachtverliezen van enkele tientallen procenten. Zeker als
ook het wetsvoorstel over de beperking van de ontslagvergoeding doorgaat."

De groep middeninkomens is groot en bestaat uit maar liefst drie miljoen
werknemers, waarvan ruim één miljoen boven anderhalf keer modaal. Daarbij komen
nog een half miljoen zelfstandigen, van wie een groot deel de orderportefeuille
in rap tempo ziet slinken. "Dat is een enorme groep, die als de massaontslagen
straks plaatsvinden, knalhard achteruit gaat. Begrijp me niet verkeerd: het is
prima dat de laagste koopkrachtdaling bij de lagere groepen terechtkomen. Maar
het kabinet moet niet net doen alsof het daarboven ophoudt."

Vooral het feit dat de ww-uitkering is gemaximeerd en voorziet in een uitkering
van 75% voor de eerste twee maanden en 70% van het maximumdagloon van anderhalf
keer modaal, maakt dat mensen met een hoger inkomen relatief snel veel
koopkracht inleveren (zie tabel).

Gecombineerd met die andere steen des aanstoots van De Unie en vakcentrale MHP,
het wetsvoorstel waarin mensen met een jaarinkomen boven &euro;75.000 nog
maximaal één jaarsalaris meekrijgen, blijkt het risico op een forse
inkomensdaling voor bepaalde groepen enorm.

Bovendien doet zich een rare situatie voor, zo blijkt uit berekeningen van De
Unie. Zo is het straks zo dat een werknemer van 55 jaar en 15 jaar dienstverband
met een salaris van &euro;74.999 per jaar na zijn ontslag en dankzij zijn
ontslagvergoeding, straks nog 41 maanden op 70% van zijn laatstverdiende loon
kan blijven, terwijl als dezelfde werknemer &euro;1 per jaar meer verdient, hij
na ontslag nog slechts voor 32 maanden van 70% van zijn laatstverdiende loon kan
genieten voordat hij terugvalt naar bijstandsniveau. Hetzelfde geldt overigens
voor hoogopgeleide jongere werknemers. De mailbox van De Unie zit vol met post
van hoogopgeleide jongeren, die dachten door hun opleiding makkelijk aan de bak
te komen. Nu lopen ze echter vast, omdat stages en traineeships zijn
wegbezuinigd. Tot frustratie van Haitsma houdt de aandacht van de overheid op
bij iedereen met een mbo+-opleiding. "Hoe verhoudt zich dat met het ideaal van
Nederland kennisland?"

Haitsma is somber voor de toekomst. "Alle bezuinigingsmaatregelen komen bij de
middeninkomens terecht. Ik hou mijn hart vast wat er komende week met
Prinsjesdag bekend wordt. Straks hebben we helemaal geen middengroepen meer
over."

LOAD-DATE: September 12, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              41 of 144 DOCUMENTS



                                  De Telegraaf

                           11 september 2009 vrijdag

Afserveren

SECTION: BINNENLAND; Blz. 3

LENGTH: 224 woorden


De PvdA gaat steeds verder met de diepgewortelde wens tot nivelleren. Onlangs
werd al een pleidooi gehouden voor een hoger toptarief van 60 procent voor de
inkomstenbelasting voor mensen die meer dan de Balkenendenorm (181.000 euro per
jaar) verdienen.

Het nieuwste onzalige plan is, naast beperking van de hypotheekrenteaftrek voor
dure woningen, om vermogenden meer successierechten te laten betalen over een
erfenis.

Nu is het successierecht al een verwerpelijke belasting. Want de mensen die het
geld hebben gespaard hebben daar immers al belasting over betaald en vervolgens
wordt dat geld bij hun erfgenamen nogmaals belast.

Om die reden wil het kabinet het toptarief van de erfbelasting per 1 januari
2010 verlagen. Mede door een wijzigingsvoorstel van de PvdA-fractie om "de vijf
procent allerrijksten" zwaarder te belasten bij een erfenis, dreigt echter die
hele herzieningsoperatie vertraging op te lopen.

Dat betekent dat ook minima en Jan Modaal, waarvoor de PvdA zegt op te komen,
bij een erfenisje gedupeerd worden door die partij. Meteen afserveren dat idee.

Kennelijk verlangen de sociaaldemocraten, gedreven door een afkalvende
achterban, terug naar de tijden van Joop den Uyl, waarin beter bedeelden een
poot moest worden uitgedraaid om linkse plannetjes te financieren. Die filosofie
heeft Nederland al te veel schade toegebracht.

LOAD-DATE: September 10, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              42 of 144 DOCUMENTS



                                  De Telegraaf

                            8 september 2009 dinsdag

'Daar hoef je echt geen onderzoek voor te doen...'

SECTION: WATUZEGT; Blz. 6

LENGTH: 814 woorden


Gek hè, dat de Nederlandse bevolking zo verschillend over verhoging van de
aow-leeftijd denkt (Tel. 07-09). Daar hoef je echt geen onderzoek voor te doen,
hoor, want de ene helft werkt zich het apezuur voor de kost (tegen een modaal
inkomen of lager) en is natuurlijk tegen! De anderen zijn diegenen die zonder al
te veel inspanning toch al vervroegd stoppen of voor die tijd hun zakken al
hebben gevuld, en daarvoor kan Jan Modaal dan weer opdraaien en lekker
doorwerken.

Woudenberg,

Ruud van Aalst

Contracten

Wordt het niet eens tijd dat onze overheden contracten af gaan sluiten waar de
fabrikant/uitvoerder degene is die met de gebakken peren blijft zitten als er
weer eens niet aan de afspraken voldaan kan worden? Dit kan onze gemeenschap
miljoenen schelen en tevens zal de verkopende partij een stuk harder lopen als
de deadline niet gehaald dreigt te worden. Dit is in het bedrijfsleven de
normaalste zaak van de wereld.

IJmuiden,

Remco Eeltink

Aan de slag

Individuele begeleiding risicojongeren bepleit (Tel. 07-09). Het zoveelste
onderzoek en conclusies. Een prima oplossing, maar ik zou zeggen: stroop de
mouwen op en ga zelf in de praktijk aan de slag, niet vanaf een bureau bij het
SCP. En als jullie toch tijd overhebben, doe ook eens onderzoek naar de
leefomstandigheden van bejaarden in tehuizen, hoe deze individueel kunnen worden
begeleid! Die hebben het tenminste eerst verdiend.

Soest, S. Kielliger

Kwetsend

De brief van de lezer die een schietstoel voor alle ambtenaren een prima
oplossing vindt (WUZ 01-09), vind ik behoorlijk kwetsend. Mijn man is ambtenaar
bij een gemeente. Een gouden vent die hart voor zijn werk heeft. Is hij een
onmens omdat hij ambtenaar is? Nee, hij is een hardwerkend persoon die voor zijn
werkgever doet wat gevraagd wordt en waar hij voor geleerd heeft, net als
miljoenen anderen hier in Nederland. Het is de regering die de regels bedenkt en
wij hebben met elkaar deze regering gekozen. Dus steek je hand in eigen boezem
graag.

Nieuw-Buinen, Lenie Huizing

Slim

De Telegraaf-columniste Funda Müjde kon op de geplande huwelijksdatum niet in de
echt verbonden worden met Ron Miedema omdat ze vergeten waren in ondertrouw te
gaan. Tja, alleen een slimme meid is op haar toekomst voorbereid.

Ridderkerk, Jolanda de Pee

Rekening

Voor alle zekerheid in het woordenboek opgezocht wat de betekenis van het woord
'bezuinigen' is. Heel simpel: zuiniger zijn/minder geld besteden aan. Onze
regenten evenwel verstaan onder bezuinigen: de burgers een of meer extra poten
uitdraaien. En dit om geld verslindende hobby's, zoals bv. onze veel te hoge
bijdrage aan Brussel, het integratiebeleid, de ontwikkelingshulp en de kansloze
militaire missie in Afghanistan te kunnen blijven betalen. Gelukkig kunnen wij
bij de volgende verkiezingen de rekening vereffenen.

Asten, G. Zeebregts

Discussie

Het kabinet heeft moeite om de vraag van de PVV te beantwoorden m.b.t. het
inzichtelijk maken van de kosten van immigratie. Een van de argumenten is dat
men deze kosten van een bepaalde groep Nederlanders niet in beeld kan (wil)
brengen. Dat is mooi. Zijn we meteen af van de discussie over de kosten van de
vergrijzing.

Rotterdam,

B. Slager

Zeuren

In een rijk land als Zwitserland is het sinds jaar en dag doorwerken tot 67
jaar. Veel landen, waaronder Amerika en Zuid-Afrika, hebben geen rijks-aow. De
politiek in Nederland wil het invoeren met een maand werktijd per jaar erbij,
dus pas over 24 jaar is de aow-leeftijd 67jaar. De politiek probeert het beste
voor het land te doen, dus niet zo zeuren.

Axel,

J. B. Streefkerk

Handig

Afgezien van de conclusie dat Wilders een handig politicus is, kan uit zijn
oppositie tegen verhoging van de aow-leeftijd wederom worden opgemaakt dat de
PVV niet als links of rechts valt te karakteriseren. De pogingen die partij,
trouwens meer een beweging om de vermolmde partijpolitieke structuur in
Nederland te vellen, in een klassieke partijpolitieke hoek te zetten, zijn tot
mislukken gedoemd. Als de PVV erin slaagt zich t.z.t. tot een echte politieke
partij om te vormen, zal zij de eerste moderne politieke partij van Nederland
worden. Want het sjabloon links/rechts is echt achterhaald. Dat wordt alleen
door conservatieven en opportunisten in stand gehouden.

Amsterdam,

C. Janssen

Fantast

Die ruk naar links van Wilders (Tel. 06-09) valt te betwijfelen. Het komt hem nu
goed uit om te zweren bij aow op 65-jarige leeftijd. In hetzelfde artikel staat
dat hij immigratie, ontwikkelingshulp, klimaatonzin en de wijken linkse hobby's
vindt. Wat moet je met zo'n fantast?

Ysbrechtum,

Janke Metselaar-Helfferich

Verspilling

Apothekers delen folders uit met het advies om tijdens de ramadan niet te
stoppen met medicijnen, want dit kan ernstige problemen voor de gezondheid
opleveren. Dit goedbedoelde gebaar is compleet geldverspilling, want moslims
hebben er geen boodschap aan. Zij willen beslist baas zijn over eigen buik én
beleid!

Sassenheim,

N. Hazenberg

LOAD-DATE: September 7, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              43 of 144 DOCUMENTS



                                  De Telegraaf

                            6 september 2009 zondag

PVV maakt ruk naar links

SECTION: BINNENLAND; Blz. 2

LENGTH: 142 woorden


Van onze parlementaire

redactie

DEN HAAG - Met de stellingname tegen de hogere pensioenleeftijd schaart de PVV
zich achter de SP. CDA en VVD, volgens Wilders meer voor de hand liggende
coalitiepartners van zijn partij, zijn voor.

Opvallend is dat de PVV op sociaaleconomische thema's steeds meer naar links
opschuift. Zo is de partij ook tegen een versoepeling van het ontslagrecht en
tegen gemorrel aan uitkeringen en minimumloon. Ten tijde van de oprichting van
de Groep Wilders, de voorloper van de PVV, was dat wel anders. "We zijn een
echte volkspartij", verklaart Wilders, die erkent dat hij de afgelopen jaren tot
nieuwe inzichten is gekomen. "Wij zijn niet van de dubbele zwembaden in
Wassenaar, maar van de gewone man", zo verwijst hij naar zijn eerdere
lidmaatschap van de VVD. "Ik ben gaan inzien dat er heel veel onzinnige uitgaven
worden gedaan."

LOAD-DATE: September 5, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              44 of 144 DOCUMENTS



                                  De Telegraaf

                            6 september 2009 zondag

Wilders zweert bij aow op 65;
Verhoging leeftijd voor PVV onbespreekbaar PVV maakt ruk  naar links

SECTION: TELEGRAAFVP; Blz. 1

LENGTH: 218 woorden

SAMENVATTING

door Paul Jansen DEN HAAG - De PVV keert zich tegen een verhoging van de
aow-leeftijd naar 67 jaar. De partij van Geert Wilders noemt de maatregel zelfs
een breekpunt bij eventuele kabinetsdeelname na de volgende verkiezingen.

VOLLEDIGE TEKST:

"Wij zullen hier nooit voor tekenen", waarschuwt Wilders, die zich daarmee voor
het eerst uitspreekt over het beladen thema. "Als iemand met ons wil regeren,
weet dan dat we het binnen een minuut zullen terugdraaien."

Het kabinet heeft afgelopen voorjaar bij het crisisakkoord besloten tot de
aow-verhoging. De Sociaal-Economische Raad (SER) onderzoekt nu op verzoek van de
vakbonden mogelijke alternatieven. Het is zeer onzeker of die voor de deadline
van 1 oktober worden gevonden.

De PVV-leider noemt de verhoging van de pensioenleeftijd asociaal. "Drees zou
zich in zijn graf omdraaien", zegt hij, verwijzend naar de toenmalige
PvdA-premier wiens kabinet de aow in de jaren vijftig invoerde. "Oudere mensen
worden gepakt. Dat gebeurt nu ook bij de partnertoeslag. Het is politieke
lafheid."

"Wij zullen na Prinsjesdag bij de politieke beschouwingen laten zien hoe je kunt
bezuinigen zonder dat de gewone man er last van heeft", zegt hij. "Door te
korten op al die linkse hobby's: immigratie, ontwikkelingshulp, klimaatonzin, de
wijken."

FOTO: HANS VAN TILBURG

LOAD-DATE: September 5, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              45 of 144 DOCUMENTS



                                  De Telegraaf

                            30 augustus 2009 zondag

Perverse financiële prikkel teistert pensioenfondsen;
Prestatie beloning verfoeid

SECTION: OVERGELD; Blz. 16

LENGTH: 733 woorden

SAMENVATTING

door Jurry Brand en Edwin van der Schoot AMSTERDAM - Na de beursmalaise van
afgelopen jaar hopen pensioenfondsen op flinke koersstijgingen van de
aandelenbeurzen. Deelnemers in een pensioenfonds moeten echter niet te snel
juichen: 20% van de winst van uw pensioenfonds verdwijnt geregeld in de zakken
van fondsbeheerders: de zogenaamde perfomance fee "Ze zijn me een doorn in het
oog", zegt vakbondsman, pensioenbestuurder en binnenkort zelfstandig
pensioenadviseur Dick van Haaster (57).

VOLLEDIGE TEKST:

De performance fee is een geaccepteerde vergoeding geworden, die we vooral
kennen van hedgefunds. Het is een prestatiebeloning voor de fondsmanager. Een
performance fee werkt alsvolgt: vooraf wordt een benchmark (beleggingsdoel)
vastgesteld, bijvoorbeeld een rendement van 10%. Mocht het resultaat beter zijn
- in beleggingstermen: mocht er sprake van outperformance zijn - dan is niet
zelden 20% van die outperformance voor de fondsbeheerder.

Dit is Van Haaster tegen het zere been. Hij legt uit: "Het kwalijke aan dit
soort beloningen is dat het risico onevenredig verdeeld is. Bij goede prestaties
verdwijnt een groot deel van de winsten voor de neus van de gepensioneerden,
omdat dat in de vorm van beloningen aan de fondsbeheerder wordt toegekend. Bij
slechte prestaties is het risico echter geheel voor de pensioenfondsen en hun
deelnmers, u en ik dus." Bovendien zet het stelsel, en dat is volgens de oud
vakbondsman het allerergste, aan tot het overmatig nemen van risico's, juist om
die outperformance te genereren. Immers, als de gok goed afloopt, realiseert de
fondsbeheerder zijn outperformance van de doelstelling, en kan een flinke bonus
vangen. Als het mislukt, gaat het motto op: niet geschoten is altijd mis. "Ik
ben stomverbaasd dat pensioenfondsbesturen dit soort contracten überhaupt in
overweging nemen. Of dat vermogensbeheerders die voor pensioenfondsen werken,
niet eens toestemming voor dit soort constructies vragen." De gepensioneerden
kunnen overigens niet makkelijk zien of hun pensioenfonds dit soort deals
afsluit. Zij moeten hun stem laten horen via vakbonden of deelnemersraden. Van
Haaster was zelf zes jaar lang actief als voorzitter van FNV Bouw. Voor de
vakbond zat hij in diverse pensioenfondsbesturen. Binnenkort wil hij munt gaan
slaan uit zijn pensioenexpertise, door als zelfstandig adviseur voor met name
pensioenfondsen en toezichthouders aan de slag te gaan. "Want zoals gezegd, die
kunnen wel wat advies gebruiken. Ze kunnen er vandaag de dag niet meer mee weg
komen iets 'zogenaamd' niet te hebben geweten."

Aow

De oud vakbondsman heeft voor onze lezers ook nog een kort woord over de actuele
aow-discussie: nu het kabinet van plan is de aow-leeftijd naar 67 jaar te
tillen, vreest Van Haaster een nieuwe kloof tussen arm en rijk. "Iedereen die
het kan betalen, gaat wellicht eerder met pensioen, de gewone man, die dat niet
kan, moet misschien wel tot zijn 65e of 67e doorwerken." Desgevraagd heeft de
vakbondsman ook nog wel wat advies in petto. "Ik heb uit de bouw geleerd, dat
mensen eerder met pensioen kunnen omdat ze daarvoor wíllen en kúnnen betalen.
Werkgevers hebben nu behoefte aan een maximum pensioenpremie, maar dat is altijd
een rekbaar begrip gebleken. Als werknemers tijdig willen stoppen, moet de prijs
daarvoor betaald worden. Waarom zou daarvoor in de komende jaren niet een stukje
van de economische groei besteed mogen worden?" Volgens hem is de toekomstige
pensioendiscussie niet zozeer móeten we tot ons 67e werken, maar wíllen we dat.
Speciale aandacht vraagt Van Haaster voor de vele zzp'ers, met name in de bouw,
die hun pensioenzaken relatief slecht geregeld hebben. "Die moeten er echt goed
over gaan nadenken tot hoelang ze willen doorwerken en wat ze daarvoor opzij
moeten zetten. Dat betekent inderdaad dat je het tijdens je werkzame leven wat
minder breed kunt laten hangen."

Herstel

Veel pensioenfondsen zijn druk bezig met het uitvoeren van een herstelplan,
omdat hun dekkingsgraad onder de wettelijke 105% is gezakt. Daarover zegt Van
Haaster: "Het is duidelijk dat de regels te streng worden toegepast. Het gaat om
geld dat je misschien pas over 40 jaar nodig hebt. Om dat dan uit te kunnen
keren heb je 100% dekking nodig, maar je moet nu al 120% aanhouden. Terwijl de
dekkingsgraden door de beursstijging alweer in de lift zitten. Zonder iets te
doen. Het is duidelijk dat overreacting op de loer ligt."

LOAD-DATE: August 31, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              46 of 144 DOCUMENTS



                                  De Telegraaf

                           20 augustus 2009 donderdag

'ABP-voorzitter Ed Nijpels en zijn 25 'baantjes''

SECTION: WATUZEGT; Blz. 6

LENGTH: 843 woorden


Als ik me goed herinner, stopte Ed Nijpels destijds met zijn werk als
commissaris van de Koningin omdat zijn echtgenote een functie accepteerde in
Maleisië en hij meer tijd met haar in Kuala Lumpur wilde doorbrengen. Nu blijkt
Nijpels 25 baantjes te hebben waaronder dat van voorzitter van het ABP. De
voorzitter van de Nederlands Bond van Pensioenbelangen acht Nijpels ongeschikt
want: te veel baantjes, te weinig tijd en bovendien 'nul' verstand van
pensioenen. Volgens de vicevoorzitter van het ABP 'hoeft een voorzitter geen
verstand van pensioenen te hebben' (Tel.19/08). Als dat waar is, ben ik (als
gepensioneerde bij het ABP) helemaal gerustgesteld.

Groningen,

B. de Mars

Zwemdiploma

De voorzitter van de Nederlandse Bond voor Pensioenbelangen vindt Ed Nijpels
niet geschikt als voorzitter van het pensioenfonds ABP 'omdat hij geen verstand
van pensioenen heeft en bovendien (door al zijn nevenfuncties) geen tijd heeft'.
Volgens de vicevoorzitter van het ABP is een gebrek aan kennis over pensioenen
geen bezwaar en speelt het argument 'geen tijd' evenmin een rol. Zou een
zwemdiploma voldoende zijn voor zo'n functie?

Eeserveen, J. Bonthuis

Misselijk

Ik word misselijk van alle kritiek op de politie: nu weer over dat kraakfeest in
Vught. Alsof een politieman/-vrouw zelfstandig zou mogen beslissen of zo'n feest
gestopt moet worden. De politiek bedenkt de idiote regels waaraan de politie
zich moet houden. Als een politieman of -vrouw initiatief toont, kan hij/zij
rekenen op een reprimande en klaagt iedereen over 'de politiestaat'. Zelf ben ik
de afgelopen weken helaas geconfronteerd met een aantal ernstige incidenten in
mijn woonomgeving en ik heb niets dan lof voor de enorme betrokkenheid van alle
politiemannen en -vrouwen waarmee ik hierdoor in aanraking kwam. We zijn
adequaat, doortastend, vriendelijk, meelevend en zorgzaam behandeld, niet alleen
tijdens de gebeurtenissen maar ook daarna. Wat mij betreft: een pluim voor de
politie (en voor de brandweer)!

Scharmer,

N.C. Zoutman

Tip

Tip voor Amsterdamse terraseigenaren naar aanleiding van het niet optreden van
de politie tegen een houseparty in Vught: mocht het gemeentebestuur in de
toekomst weer eens moeilijk gaan doen, zet dan de muziek keihard en beweer dat
'het terras gekraakt is'. Dit heeft als bijkomend voordeel dat er niet op
drank/drugs zal worden gecontroleerd.

Noordwijk,

C. H. van der Voort

Mozart

Wetenschappers hebben eindelijk achterhaald dat Mozart gestorven is als gevolg
van een bacterie. Eindelijk kunnen we weer rustig slapen, dankzij deze
wetenschap (die heel veel geld heeft gekost). Er moet nu toch ook eens worden
onderzocht of Jan van Schaffelaar inderdaad moedig was toen hij van de toren
sprong of dat hij misschien een 'pilletje' had geslikt.

Oosterwolde, F.H. Janssen

Zorgpremie

Senioren betalen boven op hun zorgpremie 1875 euro voor mensen die zich niet
(kunnen) verzekeren. Totaal leggen ze dus 1875 + 1400 = 3275 euro neer; dat is
meer dan 10 procent van hun inkomen. Geen politieke partij doet iets voor
ouderen, behalve hen uitbuiten. Laat bij de gemeenteraadverkiezingen uw protest
horen.

Abbekerk,

Tonny Aukema

Prioriteit

Het is fijn te weten waar de regering haar prioriteiten legt. Aanvankelijk was
men van plan de hele bevolking preventief te enten tegen Mexicaanse griep
(kosten 700 miljoen euro), maar om economische redenen is besloten dit niet te
doen. Ook de maatregel om scholen te sluiten, is vervallen, want als ouders niet
werken, kost dat geld. Recentelijk calculeerde een landelijk opinieblad dat
emigranten ons de laatste 20 jaar een dikke 200 miljard meer hebben gekost, dan
opgeleverd. Het komende jaar kost deze 'hobby' ons waarschijnlijk 12 miljard.
Zoals gezegd: het is fijn te weten waar de prioriteiten liggen.

Eindhoven, A.H.J. van Gool

Trauma

Een dodehoekspiegel en mee knipperende zijlichten op een vrachtwagen zouden niet
nodig zijn als de mensen verstandiger waren: Ga als tweewieler nooit naast een
vrachtwagen staan! Jarenlang wordt daar al voor gewaarschuwd, maar nog steeds
staan mensen doodleuk opzij te wachten met hun fiets. Dat is vragen om
problemen, nog afgezien van de trauma's die de chauffeurs eraan overhouden.

Essen (België),

Hans van den Berg

Vrijbrief

De Amsterdamse orthodox-islamitische basisschool As-Siddieq misbruikt sinds jaar
en dag de vrijheid van onderwijs door mensen die een ander geloof aanhangen als
minderwaardig te bestempelen. Als een niet-islamitische school op die manier
onderwijs zou aanbieden, zou sluiting niet lang op zich laten wachten. Door de
As-Siddieq school op te doeken, zou staatssecretaris Dijksma het signaal afgeven
dat vrijheid van onderwijs geen vrijbrief is om kinderen verderfelijk
gedachtegoed aan te leren.

Nunspeet, Henk Versteeg

Nietsnutten

Kraken is een, door links, 'gelegaliseerde vorm van diefstal' waaraan
nietsnutten en criminelen zich schuldig maken. Die lieden houden zich bezig met
drank en drugs en de PvdA doet er niks aan. De 'linkse hap' keurt het blijkbaar
goed dat tuig aan andermans goederen zit. En dat moet de gewone burger kunnen
volgen? Nee dus!

Leiden, Van Binsbergen

LOAD-DATE: August 19, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              47 of 144 DOCUMENTS



                                  De Telegraaf

                           20 augustus 2009 donderdag

Kleine ondernemer mist toeslag door inefficiëntie

SECTION: FINANCIELETELEGRAAF; Blz. 25

LENGTH: 420 woorden

SAMENVATTING

Van een onzer verslaggevers AMSTERDAM - Ondernemers die hun fiscale zaken
uitbesteden aan een belastingadviseur of accountant, lopen vaak hun zorg-, huur-
of kindgebonden toeslag mis. De kosten die de adviseur moet maken voor de
aanvraag wegen niet op tegen de hoogte van de toeslag zelf. Dit blijkt uit een
enquête van het Register Belastingadviseurs (RB) en de Nederlandse Orde van
Accountants-Administratieconsulenten (NOvAA).

VOLLEDIGE TEKST:

Van de 450 ondervraagde adviseurs geeft 61% aan vanwege de kosten wel eens af te
zien van een aanvraag. Die kosten worden veroorzaakt door de omslachtige
procedure die hiervoor geldt.

"De gewone burger vraagt zijn zorg- of huurtoeslag meestal zelf aan, maar voor
de kleine mkb-ondernemer ligt dit anders", zegt Onno Clous, woordvoerder van het
RB en fiscalist. "Hij geeft de fiscale zaken uit handen aan zijn
belastingadviseur of een accountant. En daarmee meestal ook het regelen van de
verschillende toeslagen."

Van de ondervraagde adviseurs en accountants vindt 90% dit laatste erg
bewerkelijk. Clous: "Voor de aangifte inkomstenbelasting kunnen ze gebruikmaken
van een computerprogramma waarin al hun klanten staan en gegevens makkelijk
gewijzigd en verstuurd kunnen worden. Maar hiermee kun je geen toeslagen
aanvragen."

De RB-woordvoerder vervolgt: "In de praktijk moet een adviseur voor elke klant
een toeslagformulier aanvragen en alle gegevens zoals het jaarinkomen handmatig
inkloppen. Maar daarmee is hij al snel een half uur tot een uur bezig. Met een
uurtarief van &euro;70 is het aanvragen van een zorgtoeslag van &euro;55 al
bijna niet meer de moeite waard."

Met als gevolg dat de toeslag dan maar helemaal niet meer wordt aangevraagd, ook
al zou de ondernemer dit zelf kunnen doen. "Een particulier kan op zijn
jaaropgaaf gemakkelijk de informatie vinden die nodig is om toeslagen aan te
vragen. Maar een ondernemer moet zijn inkomensgegevens zelf verzamelen. Dat is
een grote drempel", meent Clous.

Dat de tarieven van de adviseurs, en niet de aanvraagprocedure van de fiscus,
het aanvragen van een toeslag onaantrekkelijk maken, bestrijdt de fiscalist met
klem: "Het doen van een aangifte of een verzoek indienen voor een toeslag zijn
niet de zaken waar een adviseur veel aan verdient."

Clous pleit er dan ook voor dat het aanvragen van toeslagen en de aangifte
inkomstenbelasting samen worden gevoegd in één programma. Als gevolg hiervan
kunnen adviseurs sneller werken, waardoor de aanvraag minder geld kost en weer
interessant wordt voor de ondernemer.

LOAD-DATE: August 21, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              48 of 144 DOCUMENTS



                                  De Telegraaf

                           19 augustus 2009 woensdag

AUTO IS ONDER WATER;
Uitkomsten onderzoek op verzoek importeurs  geheim gehouden, politiebaas woedend
Dertig tot veertig  doden  per jaar  mede door haperende elektronica Agent
bevrijdde zichzelf door voorruit kapot te schieten

SECTION: REPORTAGE; Blz. 5

LENGTH: 939 woorden

SAMENVATTING

LEIDERDORP, woensdag Voor hoofdcommissaris Jan Stikvoort van het politiekorps
Hollands Midden is de maat vol. Automobilisten lopen onacceptabel grote risico's
als ze te water raken, omdat de elektronica van hun voertuig vaak al binnen twee
seconden op tilt slaat. Gevolg: deuren en ramen worden hermetisch afgesloten en
de auto verandert in een aqua-mortuarium.

VOLLEDIGE TEKST:

Stikvoort, binnen de Raad van Hoofdcommissarissen belast met preventie, riep
samen met landelijk verkeersofficier Koos Spee twee jaar geleden in deze krant
al dat door het gedraal van de industrie levens verloren gaan. Sindsdien is er
veel gepraat maar weinig gedaan.

"Dat moet afgelopen zijn", zegt Stikvoort. "In januari 2010 koopt de politie
duizenden nieuwe auto's, de aanbesteding zal in het teken staan van veiligheid.
Als een importeur kan aantonen dat elektronische kastjes die deuren en ramen
aansturen waterdicht zijn ingekapseld, is dat voor ons van groot belang. Nu al
rijden onze wagens rond met Amerikaanse sloten, zonder zogeheten 'safelock'. Ik
maak me vooral zorgen om de argeloze burger."

Verdrinken

Jaarlijks raken 800 auto's te water, waarbij tussen de dertig en veertig
automobilisten om het leven komen. En terwijl het aantal verkeersdoden in
Nederland daalt, is dat bij dit soort ongelukken niet het geval. Mensen
verdrinken vaak omdat ramen en deuren blokkeren. Veel nieuwe auto's zijn van
ontsnappingshamertjes voorzien, maar dat is zeker geen garantie voor een veilige
vlucht.

"Je moet die hamer in een hoek van de zijruit slaan, en behoorlijk hard ook, om
weg te kunnen komen", stelt Stikvoort. "Als die ruitbediening nu tien minuten
onder water blijft functioneren, ben je van het probleem af. Zo moeilijk kan dat
anno 2009 toch niet zijn... Zodra mensen bewusteloos raken en hulp van buiten
moet komen, krijgt bijvoorbeeld de brandweer de deuren niet open. Er spelen zich
onder water drama's af."

Bijvoorbeeld recent, toen een agenthondengeleider met zijn Opel Vectra in
Friesland te water raakte. De man kreeg portier noch raam open, waarna hij de
ruit met twee schoten uit zijn dienstpistool vernielde en kon vluchten. Voor de
ongelukkige diensthond kwam hulp te laat, omdat de achterklep muurvast was
vergrendeld.

Tot frustratie en woede van de politie beschikt de branche over een recent
onderzoek naar de gevaren, uitgevoerd door de Hogeschool Arnhem. Van de twintig
benaderde importeurs weigerde alleen Opel medewerking.

Hoofdcommissaris Jan Stikvoort: "Ik heb het zelfs met de wet openbaarheid
bestuur geprobeerd, maar we krijgen alleen wat vage en algemene resultaten. Dat
het goed mis is met de elektronica onder water wisten we al door eerder
onderzoek van het Duitse Dekra, waartoe wij opdracht gaven. Maar nu bekend is
welk specifiek merk relatief veilig is onder water en welk merk juist niet,
gooit men de deur dicht..."

Volgens ingewijden komt dat omdat het onderzoek weliswaar in opdracht van het
ministerie van Verkeer en Waterstaat werd uitgevoerd, maar hebben de importeurs
absolute geheimhouding bedongen. Namens die importeurs stelt RAI-woordvoerder
Harold Bresser dat er "mogelijk gevoelige informatie naar buiten zou kunnen
komen en dat deelnemende partijen onderling hebben afgesproken niet op details
van het onderzoek in te gaan".

De wens van de politie om alle voertuigen met waterdichte elektronicakastjes uit
te rusten, wordt door de branche amper serieus genomen. Dat zou slechts een
gevoel van schijnveiligheid geven, omdat er altijd iets met systemen kan
gebeuren, eenmaal onder water. Fabrikanten menen dat veiligheidshamertjes de
beste garantie vormen om uit een auto te komen.

"Veel te gemakkelijke manier om je zo van het probleem te distantiëren", meent
politieman Ben Zegwaard. Hij adviseert de Raad van Hoofdcommissarissen in deze
zaak en zegt: "Natuurlijk helpt zo'n hamer, maar het is niet zaligmakend. Wat
als je knock-out bent en hulp van buitenaf de deur niet open krijgt? Bovendien
kunnen mensen op de achterbank vaak helemaal niet bij dat voorraam komen. Het
zou veel simpeler zijn als elektrische ramen en centrale vergrendeling blijven
functioneren."

Geheim

De politie zal de 'geheime' onderzoeksresultaten opvragen bij degenen die straks
in de race zijn om de nieuwe dienstauto's te leveren. "Vooraf eisen we veilige
sloten en waterbestendige elektronica", zegt Zegwaard.

"Twee ervaren collega's zaten laatst onder water vast in hun auto, ze konden
geen kant uit", vertelt de politie-expert. "De deuren bleven dicht. Uiteindelijk
wist iemand van buiten af de ruit in te slaan. Als je de deurbekleding van de
meeste auto's verwijdert, zie je de bedrading open en bloot liggen. Niets is
geïsoleerd. We moeten die conclusies over negentien van de twintig belangrijkste
automerken hebben. Voor de politie, die 24 uur per dag naar buiten moet, maar in
feite natuurlijk ook voor de gewone burger. We zijn hier sinds 1998, toen drie
collega's van district Zaanstreek Waterland in hun dienstauto verdronken, mee
bezig. Minstens dertig doden per jaar, reken maar uit hoeveel levens gered
hadden kunnen worden als er toen wél was ingegrepen."

VVD'er Fred Teeven kent inmiddels het dossier 'auto te water' en is geschokt
over het geheimhouden van onderzoeksresultaten. Samen met zijn collega Charlie
Aptroot gaat hij minister Eurlings (Verkeer en Waterstaat) om opheldering
vragen. "Ik begrijp Jan Stikvoort en Koos Spee volledig. Het is buitengewoon
treurig dat dit soort informatie door het kabinet buiten beeld wordt gehouden.
Blijkbaar is de invloed van die importeurs groot. Dat kan natuurlijk niet als er
levens in het geding zijn. Geen smoesjes of uitstel meer, maar antwoorden en
actie."

LOAD-DATE: August 18, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              49 of 144 DOCUMENTS



                                  De Telegraaf

                           15 augustus 2009 zaterdag

'Macht en verkniptheid gaan samen';
Thrillerauteur David Baldacci over                       zijn nieuwe roman

SECTION: CD_BOEK; Blz. 6

LENGTH: 746 woorden

SAMENVATTING

LONDEN - Schrijver David Baldacci is een geprivilegieerd man, zegt hij. Zijn
werk is in meer dan 35 talen vertaald en wereldwijd zijn er meer dan 40 miljoen
exemplaren van zijn boeken verkocht. De voormalige advocaat kan ruim leven van
zijn schrijverschap.

VOLLEDIGE TEKST:

Daar komt bij dat hij overal wordt geïnviteerd. Op het Witte Huis, bijvoorbeeld.
Zijn gezin reist vaak met hem mee. Ook nu weer. David Baldacci is in Londen met
zijn vrouw, dochter (16) en zoon (13). En passant vertelt hij over
Familieverraad, zijn nieuwe boek.

Macht en politiek fascineren Baldacci. Vandaar dat hij ooit politieke
wetenschappen en rechten studeerde. Maar schrijven is, naast zijn gezin, zijn
eerste liefde. In zijn boeken kan hij zijn preoccupaties kwijt. Maar zonder
vrouw en kinderen is hij niets, bekent hij. "Als het gezin uit elkaar zou
vallen, zou ik een mislukkeling zijn." Gelukkig is hij veel thuis. De Baldacci's
eten altijd samen, er wordt aan tafel stevig gediscussieerd. "Onwetendheid en
intolerantie gaan hand en hand", zegt de auteur. "Ik wil dat mijn kinderen weten
wat er in de wereld gebeurt."

Als goede vrienden van Bush sr. en zijn vrouw Barbara, leerde Baldacci het leven
van een president en zijn familie van dichtbij kennen. Die kennis kwam goed van
pas bij het schrijven van zijn nieuwe boek, in het Engels First Family genoemd.
In Familieverraad draait het om het leven van de charismatische (fictieve)
Amerikaanse president Dan Cox en zijn vrouw Jane. Als het nichtje van de First
Lady wordt ontvoerd, komen privédetectives Sean King en Michelle Maxwell in
actie. Familiewaarden en politiek versmelten in een intrigerend verhaal.

David Baldacci: "Ik wilde laten zien dat je als Witte Huisbewoner veel
privileges hebt. Een privéjet, status en bescherming. Maar er is een keerzijde.
Je leeft het leven van een marionet. Een First Lady kan niet ongemerkt een
boodschap doen. En de president is gevoelig voor schandalen. Een slippertje kan
fnuikend zijn." Dat zijn personage Dan Cox wat dat betreft veel weg heeft van
Bill Clinton, ontkent de schrijver dan ook niet.

"Daarnaast is het opmerkelijk dat, zodra je buiten de directe presidentiële
kringen komt, het aan beveiliging schort", vervolgt de auteur. "Broers en
zusters van de president worden niet speciaal beschermd. Zij zijn kwetsbaar. Ik
was ooit bij een officiële ontvangst met de nichtjes en neefjes van Bush. 's
Avonds gingen ze in hun eigen auto's terug naar huis. Dat intrigeerde me. Wat
als iemand hen iets aandoet, dacht ik. Dat zou gemakkelijk kunnen. En wat heeft
dat voor gevolgen voor de positie van de president? Zou die dan niet chantabel
zijn?"

Vandaar dat David Baldacci de twaalfjarige Willa Dutton creëerde, nichtje van
president Dan Cox. Zij wordt ontvoerd in opdracht van een Vietnam-veteraan, een
getergde vader bovendien. Ook hier weer gaan familiewaarden en politiek hand in
hand. Sam Quarry, uiterst intelligent, maar met weinig macht, weet de president
van Amerika op de knieën te krijgen. "Door zijn inventiviteit", zegt Baldacci,
"getriggerd door het leed zijn dochter in een ver verleden aangedaan."

Dat het mogelijk is voor een gewone burger de inlichtingendiensten te slim af te
zijn, toonde een onbeduidend lijkend gesprek aan dat David Baldacci met een
lokale visser in Virginia had. "Voor mijn boek Geniaal geheim deed ik research
in de buurt van Camp Peary, het CIA-trainingscentrum. De man vertelde me dat hij
precies wist wanneer de VS tijdens de Golfoorlog hun luchtaanvallen zouden
uitvoeren, uiteraard staatsgeheim. Elke avond voor de bombardementen, zo zei
hij, was het op Camp Peary een komen en gaan van gevechtsvliegtuigen. Een
duidelijk signaal, vond de visser. En hij had gelijk. Dat een simpele ziel
CIA-handelingen kan duiden, vind ik troostrijk. Dat is David versus Goliath.
Zoiets is ook het geval met Sam Quarry in mijn boek."

Het meest interessante personage in Familieverraad vindt David Baldacci echter
Jane Cox, vrouw van de president. De auteur daarover: "Hoe kan zij de man die
haar meermalen bedroog onvoorwaardelijk blijven steunen, net als Hillary deed
bij Bill? Dat gaat verder dan loyaliteit of liefde. Ongetwijfeld heeft deze
First Lady een geheime agenda. Nu is ze iemand van betekenis, als ze haar man
verlaat is ze gewoon een mevrouw. Misschien ambieert ze zelfs meer. Politiek,
macht en een zekere verkniptheid gaan samen. En dat geldt niet alleen voor de
president."

David Baldacci, 'Familieverraad'; Uitg. A.W. Bruna; 383 blz; &euro;19,95.

LOAD-DATE: August 14, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              50 of 144 DOCUMENTS



                                  De Telegraaf

                            8 augustus 2009 zaterdag

'Levensgevaarlijk en onverantwoordelijk';
Viroloog prof. dr. Roel Coutinho  machteloos tegen 'kolder'   "Wetenschappers
zouden óók veel meer gebruik moeten maken van internet"

SECTION: REPORTAGE; Blz. 5

LENGTH: 576 woorden


De anti-vaccinatiemissie van Désirée Röver is gevaarlijk en onverantwoordelijk,
vindt prof. dr. Roel A. Coutinho, directeur Centrum voor
Infectieziektebestrijding van het RIVM. "Vroeger verkondigden dit soort mensen
hun zelf verzonnen verhaaltjes op een zeepkist, bijvoorbeeld in het Londense
Hyde Park. Daar kon je dan best om glimlachen. Nu hebben ze dankzij internet een
podium voor miljoenen. Ook als maar een paar leken het oppikken en zich
vervolgens niet tegen de Mexicaanse griep laten inenten, kan dat levens kosten."

Inhoudelijk noemt Coutinho de woorden van Röver "volstrekte kolder". Een vaccin
kan, zo zegt hij, heel goed worden gebruikt, ook als het enkele maanden voor
toediening is geproduceerd. "Niet anders dan bij, pak 'm beet, een pot
pindakaas. De houdbaarheidsdatum wordt door de fabrikanten vermeld, die is zeer
uitvoerig getest. Dat er in de tussenliggende periode 'beesten in het vaccin'
zouden zijn gekropen, is echt complete onzin."

Désirée Röver is ervan overtuigd dat de Mexicaanse griep in het laboratorium is
gemaakt, dat er een link is met de Spaanse griep uit de Eerste Wereldoorlog en
dat er artsen en wetenschappers zijn die deze mening delen.

Roel Coutinho: "Je kunt altijd wel ergens op de wereld mensen vinden die iets
roepen en daaruit destilleren wat je toevallig goed van pas komt. Maar deze
griep is heus afkomstig van varkens, overigens net als zeer waarschijnlijk die
Spaanse griep van ruim negentig jaar geleden."

Coutinho legt uit dat vaccins tegen influenza bestaan uit antigenen. "Daar zit
ook een deel van het virus zelf in. Dat wordt gezuiverd en er worden antistoffen
gemaakt. Met de Gezondheidsraad bespreken we welke groepen verhoogd risico lopen
als het om bijwerkingen gaat, denk dan bijvoorbeeld aan zwangere vrouwen. Want
antigenen kunnen heftige, lokale reacties veroorzaken. Maar als mevrouw Röver
stelt dat het vaccin rabiës plasmiden bevat, dan is dat voor mij volstrekt
nieuw!"

De directeur bij het RIVM vindt vrijheid van meningsuiting een groot goed. Ook
voor mensen met wat hij noemt "wonderlijke ideeën". Maar Désirée Röver en
anderen die een kruistocht tegen vaccinaties voeren, zijn inmiddels de onschuld
voorbij. Ze gooien alles op internet, geven hun boodschap een serieuze
uitstraling en creëren zo enorme problemen.

"Daar is weinig aan te doen, wij zouden als wetenschap óók veel meer gebruik
moeten maken van het internet voor, zeg maar, de gewone man en vrouw. Dat bedoel
ik zeker niet denigrerend. De mensen op wie die anti-vaccinatielobby nu mikt. En
dus niet alleen publiceren in Science. Ruim 25 jaar geleden was er een
wetenschapper die stelde dat aids niet werd veroorzaakt door hiv. Gevolg daarvan
was dat ook de preventie niet serieus werd genomen. Bijvoorbeeld in Zuid-Afrika
werd zijn boodschap door de leiders van dat land misbruikt. Kijk, op zo'n moment
wordt het allemaal dus levensgevaarlijk."

Volgens Roel Coutinho is Désirée Röver geen "gek die maar wat roept". Dit zijn
mensen met een missie, meent de professor. "Het is als een geloof, ze weten
gewoon dat ze gelijk hebben... Discussiëren is, en nu spreek ik uit ervaring,
zinloos. Als je waterdicht aantoont dat de Mexicaanse griep vanuit het
dierenrijk tot ons is gekomen, verzinnen ze gewoon een nieuw 'argument'.
Rationeel en wetenschappelijk zijn ze niet te overtuigen, de vooringenomenheid
is grenzeloos. Als mevrouw Röver een arts was, zou je haar op misleiding kunnen
aanpakken. Maar zij is helemaal niets. Helaas..."

LOAD-DATE: August 7, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              51 of 144 DOCUMENTS



                                  De Telegraaf

                            8 augustus 2009 zaterdag

ONTMASKERD!;
ANTI-VACCINATIE-EXTREMISTEN  Aanvoerster hetze tegen griepprik blijkt discipel
van sinistere complottheoriën    "Ik weet dat          er mensen
rondlopen die          deze aardbol          een stuk          rustiger willen
maken..."

SECTION: REPORTAGE; Blz. 5

LENGTH: 1278 woorden

SAMENVATTING

DE ANTI-VACCINATIE lobby draait op volle toeren in de week van de eerste
Nederlandse dode door de Mexicaanse griep. Verenigingen als Kritisch Prikken en
Verontruste Moeders deden al van zich spreken tijdens het inentingsprogramma
tegen baarmoederhalskanker. Désirée L. Röver mobiliseert op internet en
gedurende fanatieke spreekbeurten in het land hele volksstammen, ze creëert
volgelingen. Haar boodschap is schokkend, haar complottheorieën verbijsterend.
Maar hoe gevaarlijk is deze 61-jarige oma eigenlijk? OOSTHUIZEN, zaterdag "Nee",
zegt Désirée Röver, "ik heb géén medicijnen gestudeerd. En nee, dat zie ik niet
als belemmering voor mijn functioneren. Het is zelfs beter. Want daardoor zit ik
niet opgesloten in het traditionele artsenharnas en kan ik onafhankelijk
onderzoek doen. Ruim 34 miljoen vaccinaties worden straks tegen de Mexicaanse
griep ingezet! Waarom dat automatisme? Volksverlakkerij, schandaal met
internationale vertakkingen..."

VOLLEDIGE TEKST:

De tijd dat mensen als mevrouw Röver door de wetenschap werden weggehoond als
"grappige kruidenvrouwtjes" is voorbij. Het Rijksinstituut voor Volksgezondheid
en Milieu (RIVM) maakt zich grote zorgen over de groeiende aanhang van fervente
tegenstanders van vaccinatie. Eerder doken ze al op tijdens het
inentingsprogramma tegen baarmoederhalskanker. Letterlijk. Ouders, wachtend in
de rij, kregen te horen dat hun dochters "over tien jaar de ziekte zouden
krijgen", als ze dit lieten gebeuren. "In de VS zijn zelfs meisjes
doodgegaan..."

Désirée Röver houdt zich verre van dergelijk verbaal geweld, zegt ze. "Ik ben
geen activiste, ik deel mijn kennis met anderen. Oók met artsen."

Maar ze is wel degelijk één van de belangrijkste bestrijders van
inentingsprogramma's. Veel mensen zien in haar de gezondheidsgoeroe die ze al zo
lang zochten. Op spreekbeurten in het land trekt ze geregeld bomvolle zalen.
Onlangs was het nog raak, in Oirschot.

Wiegendood

Mevrouw Röver: "Ik legde de kritieke dagen na vaccinatie uit. Baby's die volgens
artsen zijn gestorven aan wiegendood of het 'shaken baby syndrome' zijn in
werkelijkheid vaak bezweken aan de gevolgen van vaccinaties. Te checken met
vitamine C- en histamineniveaus in het bloed. Een vrouw in het publiek,
lijkbleek, stak haar vinger op. 'Nu weet ik wat er met mijn kind is gebeurd!'
Met een vaccin komt er puur gif in het lichaampje. Alle vitamine C wordt
verbruikt, er raken weefsels en organen beschadigd. Dat leidt tot bloedingen,
gebroken botten en soms dus de dood. De officiële diagnose maakt de ouders tot
daders. Onterecht."

'Medisch research journalist', staat op haar kaartje en ook op haar voordeur.
Recent publiceerde Désirée Röver een boek over baarmoederhalskanker en het
hpv-vaccin. Daaruit: 'Voordat we meisjes inenten met het humaan papillomavirus
vaccin is het zaak te weten wat dit voor gevolgen heeft. De producenten schromen
niet om door middel van emotionele chantage jonge meisjes te intimideren. Ook
artsen en ministers nemen hun informatie klakkeloos over en zijn onbekend met de
werkelijke feiten en verborgen bedoelingen. Vele duizenden internationale
meldingen van 'bijwerkingen' hebben laten zien dat de genetisch gemanipuleerde
hpv-vaccins zeer ernstige en vaak permanente schade kunnen toebrengen.'

Bloedtransfusies

Ze heeft geen banden, zegt ze, met Scientology, de omstreden geestelijke
beweging die zich óók afzet tegen de reguliere geneeskunde. "Maar bijvoorbeeld
hun opstelling jegens de psychiatrie onderschrijf ik. En Jehova's getuigen
willen evenmin vaccinaties of bloedtransfusies. Ook mijn mening. Als ik na een
verkeersongeluk bloed nodig zou hebben, wil ik een product met zeewater
toegediend krijgen. Want bloed van een ander heeft ook de handtekening van die
ander. Mij niet gezien."

Désirée Röver mijdt het woord 'complot'. "Ik praat niet in hokjes, ik zie en
concludeer." Toch is dat precies wat ze omschrijft als ze vertelt hoe ze over de
Mexicaanse griep en het komende massale vaccinatieprogramma in ons land denkt en
spreekt.

"Ik onderzoek dergelijke kwesties al sinds 1996", zegt ze. "De westerse
geneeskunde staat in het teken van een machtsspel. Patenten betekenen geld en
daar draait alles om in onze medische wereld. Een in april gefabriceerd vaccin
voor toediening zeven maanden later? Alsof virussen in die tussentijd
stilzitten! De Mexicaanse griep is in het laboratorium gemaakt, dat melden ook
tal van artsen en wetenschappers. Hoe anders kunnen vier griepstammen van drie
continenten samenkomen?"

Röver is ervan overtuigd dat een groep machtige en rijke mannen de
wereldbevolking wil terugbrengen naar 500 miljoen mensen. Negentig procent moet
'oprotten', denkt ze. De Mexicaanse griep en het vaccin daartegen helpen bij die
'wens'.

"Naast MF59, een squaleenproduct, kunnen de griepvaccins meer bevatten dan wordt
gemeld, bijvoorbeeld rabiës plasmiden", meent Désirée Röver te weten. "Behalve
dat het vaccin de griep niet oplost, kan MF59 na inspuiting auto-immuunreacties
veroorzaken terwijl rabiës superagressief en hyperseksueel gedrag creëert.
Verder gaat het hier om de 'heroprichting' van de Spaanse griep uit de Eerste
Wereldoorlog door het Instituut voor Pathologie van het Amerikaanse leger in
Maryland, de Verenigde Staten. Daar staat het hoofdkwartier Biologische
Oorlogvoering van de Amerikaanse strijdkrachten. In 1997 heeft die eenheid een
lijk opgegraven uit de permafrost van Alaska. Men vond sporen van het griepvirus
uit 1918. Daarmee is dat virus, en met behulp van een supercomputer, in 2003
nagemaakt."

"Andere kwestie is dat afgelopen februari in Europa via een multinational meer
dan 72 kilo H3N2 griepvirusmateriaal werd verspreid dat was besmet met H5N1. Dat
had de lang verwachte vogelgriep kunnen doen uitbreken. Ik weet dat er mensen
rondlopen die deze aardbol een stuk rustiger willen maken..."

Die groep bestaat, allemaal volgens Röver, uit afstammelingen van een in 740
jaar na Christus tot het jodendom bekeerd volk dat oorspronkelijk in
Zuid-Rusland en Georgië woonde. "Ik heb het nu over de Khazars. Hun nazaten
heten Rockefeller, Rothschild, Brezinski en Kissinger. Zij bidden tot een andere
god. Lucifer, Satan. Of hoe je hem ook wilt noemen! Zíj zitten hierachter."

Uit NAVO-publicaties die ze in haar bezit zegt te hebben, blijkt volgens Röver
dat "men al heel lang bezig is vaccins tot wapens van massavernietiging te
smeden". "Mede met Amerikaans overheidsgeld is ooit het aidsvirus 'gemaakt',"
zegt ze stellig. "Specifiek gericht tegen de zwarte bevolking."

Röver noemt vaccins "heksenbrouwsels". De grote spelers op de achtergrond hebben
een noodoplossing, mochten zij zelf de ziekte krijgen. "In de vorm van een
serieus tegengif. Maar dat is voor de gewone man en vrouw natuurlijk niet te
krijgen. Zo zit dit macabere spel in elkaar."

Sektarisch

Het RIVM en vooraanstaande virologen hebben eerder al fel geageerd tegen
uitlatingen van Röver op bijvoorbeeld de internetsite van de Nederlandse
Vereniging Kritisch Prikken. Prof. dr. Roel Coutinho sprak van een beangstigende
ontwikkeling. Anderen noemen de antivaccinatielobby zelfs "bijna sektarisch".

Désirée Röver spreekt in de counter over Coutinho als "een volksmenner die praat
door een spreekbuis". En ze vindt dat Kritisch Prikken niet ver genoeg gaat.
Zelf vreest ze de Mexicaanse griep niet, omdat ze biologisch eet en haar lichaam
"in balans" is. Ze praat en schrijft over vaccinaties omdat ze niet "zwijgend
haar graf in wil gaan".

"Ik kreeg vier kinderen, ze hebben allen schade opgelopen door vaccinaties, één
is daardoor zelfs jong overleden", zegt ze. "In mijn laatste boek staan 352
wetenschappelijke verwijzingen. Ik ben geen activist, ik ben een grootmoeder die
haar kennis wil delen."

LOAD-DATE: August 7, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              52 of 144 DOCUMENTS



                                  De Telegraaf

                            5 augustus 2009 woensdag

Nederland steeds asocialer?

SECTION: WATUZEGT; Blz. 6

LENGTH: 285 woorden

SAMENVATTING

Klopt, we worden steeds asocialer... gemaakt. Een bekeuring voor een helmbandje
dat niet vastzit als je op je scooter zit, een flitscontainer die je voor 3 km
te hard rijden op de bon slingert, onopvallende politieauto's en motoren met
agenten met een prestatiecontract, plus de arrogantie die zij waarschijnlijk
middels een training verkregen hebben.

VOLLEDIGE TEKST:

Of wat denkt u van de benzineprijzen, waanzinnig opgedreven door de overheid, of
het niet meer roken in de horeca. Kopstukken uit de vaderlandse 'zakenwereld'
die zichzelf met miljoenen verrijkt hebben, terwijl de gewone man straks tot
zijn 67e moet doorwerken. De stukadoor die in het weekeind zijn bedrijfsbusje
niet meer kan meenemen of hiervoor een enorme bijtelling moet betalen en zo kun
je nog wel even doorgaan.

Volgens mij is het meer een kwestie van verdraagzaamheid tegenover elkaar. Als
jij mij niet dwarszit, laat ik jou met rust, zit je mij wel dwars, sla ik terug
met graag een schepje erbovenop! Een soort rendementverbetering... Krijg je een
bekeuring, maak je daarna zo veel mogelijk overtredingen om uiteindelijk maar zo
weinig mogelijk per overtreding te hoeven betalen. Bepaalde groepen in onze
samenleving zijn, na zelf al jaren te zijn verguisd, hierin al vergevorderd.

Ook in Den Haag schijnt men het maar niet te willen snappen. De politici zouden
er goed aan doen eens in de spiegel te kijken en zichzelf af te vragen wat de
kiezer nou echt van hen verlangt. Waarschijnlijk zijn de meeste PVV-stemmen niet
vóór Geert, maar tegen hen!

Onze kinderen krijgen al van jongs af aan de onvrede over deze (en andere) zaken
mee, zo wordt hun al met de paplepel het 'Nederlandse onrecht' ingegoten.

Jan, Drogteropslagen (Dr)

LOAD-DATE: August 4, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              53 of 144 DOCUMENTS



                                  De Telegraaf

                              31 juli 2009 vrijdag

'Politici gewoon aan het werk, nu de rest nog'

SECTION: WATUZEGT; Blz. 6

LENGTH: 838 woorden


De SP is er achter gekomen dat politici ook maar gewone mensen zijn. Ze moeten
gewoon aan 't werk en solliciteren zonder een riant wachtgeld van zes jaar (!)
als hun politieke loopbaan, al of niet voorlopig, voorbij is. Nu de rest nog.
Alle veelverdieners die van de staatsruif vreten en menen dat zij ver boven het
gewone volk zijn verheven. De ambtenaren... en de diplomaten en ambassadeurs met
hun speciale wettelijke status en hun vorstelijk (belastingvrij) beloonde banen
inclusief emolumenten (en hun personeel). En wat te denken van de 'Kroon'?

Deventer, J.v.d. Brandeler

Controle

Alweer zo'n geldverslindend onderzoek. De marechaussee wil over paspoort- en
ticketgegevens beschikken nog vóórdat de reiziger zich meldt op de luchthaven.
Dit idee kan alleen slagen als het in alle EU-landen doorgevoerd wordt. Wanneer
deze regel alleen in Nederland zal gaan gelden, dan zal degene 'aan wie een
luchtje zit' (en voor wie die maatregel bedacht wordt) zeker voor een andere
luchthaven kiezen.

Rijswijk, E. Stip

Poets

'Gestolen auto Duitse minister terug'. Natuurlijk zijn het geen Spaanse dieven.
Het is een goed gelukte oppositiepoets die de CDU de SPD heeft gebakken voor de
aanstaande Duitse parlementsverkiezingen. Logisch toch? Had de Duitse minister
Schmidt haar blunder niet vóór maar ná de verkiezingen begaan, dan was het heel
andere koek geweest, aldus een hoge anonieme SPD-bron. Ja, zo leert het gepeupel
nog eens wat.

A. Carabossa

Oudjes

Word je als politicus onwel, dan word je direct geholpen. Raak je als politicus
je baan kwijt? Dan leef je ineens in een verzorgingsstaat. Wat is Nederland toch
duur. Nu begrijpen wij oudjes waarom de bril niet meer vergoed wordt.

Zoetermeer,

Helma en Bart Verhoef

Utopie

Ik was teleurgesteld door de massale support voor de stelling over het
beschikbaar stellen van bankgegevens aan Amerika. Was de support even groot
geweest als eraan was toegevoegd: 'om een tweede 9/11 te voorkomen'? Velen
vergeten te gemakkelijk de grote offers van Amerika voor de wereldvrede. Laten
we eerst eens de hand in eigen boezem steken en bijv. in Europa een uniform
toezicht op de banken realiseren. Voorlopig een utopie en dat zal helaas zo
blijven. Natuurlijk is ook in Amerika niet alles ideaal, maar op sommige
'Amerikaanse toestanden' kunnen we best jaloers zijn.

Hilversum, Jan Schapers

Graffiti

Overal in Nederland wordt gewerkt aan de verbetering van ons wegennet. Er
verschijnen de mooiste bouwwerken. O.a. rond Eindhoven ontstaan prachtige
kunstwerken. Maar helaas, het beton is amper droog of de graffitispuiters komen
in de nacht en verpesten deze geweldige staaltjes van Nederlands vakmanschap.
Mijn advies is: oppakken die mannen, vastzetten en zelf de boel laten reinigen.

P. Langenberg

Gezellig

Amsterdam verbiedt staand drinken op het terras vanwege overlast. Als
rechtgeaarde Amsterdammer kan en wil ik zeggen dat de gezelligheid en het
respect voor omwonenden en mensen waar je ruimte voor moet maken omdat deze er
langs moeten, heel groot is, dus van de staande drinkers heb je geen extra last
of overlast. Bovendien is het toch een geweldige reclame voor Amsterdam?
Amsterdam is gezellig.

Amsterdam, Jack May

Passend

CDA-Kamerlid De Pater doet wel erg zielig over een eventueel inkorten van de
periode waarin de politici dik betaald op beide oren kunnen slapen of het
afschaffen van dit hele, niet meer in de huidige tijd passend, fenomeen. Wat mij
het meest stoort, is haar uitspraak dat er weinig passend werk is voor politici.
Voor hun kiezers hebben politici het begrip passende arbeid afgeschaft! Beste
mevrouw, voor u zou dan eventueel het omscholingstraject ook een oplossing zijn.
Maar wees niet bang, het verleden heeft ons kiezers geleerd dat zelfs totaal
geflopte politici toch in een lucratieve baan geparachuteerd worden.

t.fluks@zonnet.nl

Tien dagen

Overboeking door ABN Amro duurt volgens de heer Gelderblom een week (WUZ 30/07).
Hiermee is hij goed af. De interne overboeking van mijn ABN
Amro-leefrenterekening naar mijn ABN Amro-betaalrekening duurt tien dagen. Bij
navraag kijkt men je heel verwonderd aan en zegt men dat het niet anders kan.
Waarom wel snel geld van een rekening gehaald kan worden en niet snel gestort
kan worden, verwondert mij, en ik denk dat het wel anders kan.

Enschede, Theo van der Meer

Waarheid

Eindelijk krijgen onze Dutchbatters van 1995 gelijk, zij het uit onverwachte
hoek. Karadzic laat vanuit zijn cel optekenen: 'Dutchbat kon niets doen en het
is oneerlijk kritiek op Dutchbat te hebben'. Je kunt zeggen wat je wilt van hem,
maar dit is de zuivere waarheid. Lieve militairen, nu kunnen jullie zonder
schuldgevoelens het leven weer aan.

Sleeuwijk,

Cas Heijenk-Caspers

Deur open

Albayrak is als een kat op het spek... Eerst is Rita Verdonk door de linkse kerk
gedemoniseerd en afgebrand en toen de PvdA in de regering kwam, mocht Albayrak
de deur weer wagenwijd openzetten. Vervolgens worden de ouderen gedemoniseerd,
die moeten doorwerken tot hun 67e van Bos en Donner, zodat ze daarmee het
rampzalige asielbeleid kunnen financieren.

Aalsmeer, J.Romeijn

LOAD-DATE: July 30, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              54 of 144 DOCUMENTS



                                  De Telegraaf

                             30 juli 2009 donderdag

geachte lezer zonder plaatje

SECTION: WATUZEGT; Blz. 6

LENGTH: 238 woorden


Politici in de ww! Het voorstel van SP'er Van Raak kan in ieder geval bij u op
grote steun rekenen. Of het ook door de Tweede Kamer komt, wordt betwijfeld.
Hans von der Fuhr uit Tilburg: "Aangezien het de politici zelf zijn die over het
aanvaarden van deze wet moeten stemmen, kun je er 100% zeker van zijn dat die
het niet gaat halen."

Ook andere partijen pleiten er al jaren voor, zegt J.C. Fischer uit Purmerend.
"Waarom worden vele voorstellen er snel doorheen gejast, maar is er sprake van
enorme stroperigheid als het gaat om de eigen portemonnee en
arbeidsvoorwaarden?" Voor hem mag de ww gelden voor het hele ambtenarenapparaat.
"Tegenwoordig doen ambtenarensalarissen niet meer onder voor de rest van de '
hardwerkende Nederlanders', zoals Mark Rutte dat probeert te omschrijven. Als
hij net zo hard werkt als de rest van de Nederlanders, lijkt het mij alleszins
redelijk dat ook voor hem dezelfde arbeidsvoorwaarden gaan gelden. Gelijke
monniken, gelijke kappen."

En als dat dan eindelijk gebeurt, zegt Marja van der Graaf uit Tuitjenhorn,
laten we dan ook de regel toepassen: "bij slecht functioneren volgt ontslag."
Ook de discussie over het wachtgeld is van alle tijden, aldus Jan Schapers uit
Hilversum. "Zouden ex-politici inderdaad volledig ongeschikt zijn voor echt
werken in de maatschappij?"

W. Bakker uit Amstelveen concludeert: "De heer Van Raak heeft in ieder geval de
roos in het midden geraakt."

Coosje Hiskemuller

LOAD-DATE: July 29, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              55 of 144 DOCUMENTS



                                  De Telegraaf

                             25 juli 2009 zaterdag

Wervelend

SECTION: REISKRANT; Blz. 13

LENGTH: 148 woorden


Na de speciale galavoorstelling gisteravond, mogen wij 'gewone' burgers vanaf
vandaag op bezoek bij de nieuwste voorstelling van Circus Renz.

'Gitano' is een wervelende voorstelling geworden met zuidelijk temperament.
Daarvoor ingehuurd werd een Italiaanse regisseur, Antonio Giarola, die zijn
sporen verdiende bij Holiday on Ice en het Carnaval van Venetië. Hij maakte een
mix van modern en klassiek circus, met artiesten als Hans Suppmeier (paarden- en
tijgerdressuur); Russische Tamara (dans met vuur en hoepels, luchtacrobatiek);
Nicol Nicols (koorddansen) Flying Neves uit Brazilië (vliegende trapeze);
Michael Olivares (tempojongleren) en Trio Bokafi uit Hongarije
(springplankacrobaten) e.a.

'Gitano' van Circus Renz staat vanaf vandaag tot en met 16 augustus op het
parkeerterrein tegenover de Amsterdamse RAI. Voor programma en toegangskaarten
zie www.renz.nl of bel met 0909 - 5030060.

LOAD-DATE: July 28, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              56 of 144 DOCUMENTS



                                  De Telegraaf

                             16 juli 2009 donderdag

Politiestaatje

SECTION: WATUZEGT; Blz. 6

LENGTH: 159 woorden


Laatst waren we met ons kleindochtertje naar een erg leuk springkussenevenement
op voormalig vliegkamp Valkenburg (ZH), dat momenteel voor evenementen en opvang
van asielzoekers wordt gebruikt. Na een uur liet ik ons hondje, dat lekker in de
auto had liggen slapen, op het immense grasveld nabij de parkeerplek uit. Wie
schetst mijn verbazing toen er een geel autootje van een particuliere
bewakingsdienst op mij afstoof van waaruit ik werd toegeblaft dat Valkenburg
geen hondenuitlaatplaats was en dit ten strengste verboden was. Ik keek even
naar de rubberresten van een bandenslopend evenement dat op het beton voor een
hangar had plaatsgevonden en die niet waren opgeveegd en moest cynisch lachen.
Je hondje uitlaten schijnt milieu- en staatsgevaarlijk te zijn hier. Zo zijn we
met al onze zogenaamde tolerantie eigenlijk toch maar een zielig en doodgewoon
politiestaatje. Maar dan wel voor de gewone man met z'n hondje...

Frans van Houten, Noordwijkerhout

LOAD-DATE: July 16, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              57 of 144 DOCUMENTS



                                  De Telegraaf

                              14 juli 2009 dinsdag

'Tap telefoons en computers Kamerleden af!'

SECTION: WATUZEGT; Blz. 6

LENGTH: 852 woorden


Om te voorkomen dat de miljoenennota voortijdig uitlekt, wil de Tweede Kamer de
plannen voortaan al vóór Prinsjesdag naar buiten brengen. Een traditie wordt dus
om zeep geholpen omdat diezelfde Kamerleden hun mond niet kunnen houden.
Wellicht is het een idee om de miljoenennota tot staatsgeheim te bestempelen en
alle telefoons en computers binnen de Eerste en Tweede Kamer af te tappen. Dan
kan Prinsjesdag blijven zoals die is en heeft de AIVD iets anders te doen dan
journalisten lastigvallen.

Amstelveen, Edward Pielaat

Achteruit

De ww-premie voor werknemers is per 1 januari afgeschaft. Toen was al bekend dat
er in 2009 en 2010 veel werklozen bij zouden komen. Omdat dit nu ook tot het UWV
is doorgedrongen, adviseert dat orgaan om de premie voor de werkgevers van 4,15%
te verhogen naar 7,08%. Voor dit kabinet is regeren niet vooruitzien, maar
achteruit kijken.

Tilburg, Piet Bakx

Fraude

De megafraude met Duitse sloopauto's is mogelijk doordat van auto's die total
loss worden verklaard geen aantekening komt bij de uitgifte van het Nederlands
kenteken. Bij Nederlandse auto's blijft het kenteken namelijk gewoon bij de
auto. Verzekeringsmaatschappijen kunnen fraude simpel voorkomen door bij de
aanmelding van een importauto voor een allriskverzekering even een expert langs
te sturen (en tot die tijd de auto wa te verzekeren). Goedkoper, doelmatiger en
niet fraudegevoelig is een verbod op import/export van oude auto's en de motor.

Jisp, Ed van Rijn

Gotspe

Het is een gotspe dat TNT de postbodes dwingt voor een lager loon te gaan
werken. Te meer daar wij in Nederland de hoogste posttarieven betalen. In
verband met een verzameling ruil ik heel veel per post en het valt mij op dat
het dubbeltjes per postzegel/land scheelt. Recent plakte ik op een brief die 22
gram in plaats van 20 gram bleek te wegen 0,77 eurocent. Als resultaat kreeg ik
een strafport van 2,07 euro (!).

Heerhugowaard, R. Kohrt

Ondermaats

Vicepremier Rouvoet vindt de prestaties van dit kabinet 'ondermaats'. Een (te)
late ontdekking. De burger ervaart de werkwijze van de overheid namelijk al vele
jaren als 'geen daden maar woorden'. Bij een uitslaande brand zal geen enkel
korps gaan vergaderen maar direct tot actie overgaan. Zo niet dit kabinet. Op
tal van terreinen is er sprake van brand, maar onze politieke leiders zijn
slechts 'geschokt'. Dat is inderdaad ondermaats.

Hazerswoude, A. Rijkaart

Kwartje

Herinnert u zich nog dat Wim Kok de barricaden opging 'voor de kleine man'? Als
echte PvdA-vakbondsman deed hij alles voor Jan met de pet (maar niet heus).
Eerst nam Kok ons 'kwartje' en vervolgens gaf hij zijn fiat aan torenhoge
salarissen en bonussen. Vervolgens werd hij zelf commissaris bij Shell, zodat
dit geld nu in zijn eigen zakken rolt. Kijk, dát is pas vooruitzien als je
regeert.

Bergentheim, Oser ter Wal

Zelfkennis

Rouvoet over Wilders: 'Nederland heeft geen behoefte aan gesuggereerde
oplossingen die ons niet verder helpen'. En dat durft een man die niet verder is
gekomen dan de winkelsluitingswet op zondag en het 'schaamhaaronderzoek' te
zeggen? Rouvoet is lid van een kabinet dat met geen enkele oplossing komt en
maar blijft aanmodderen. Wat een gebrek aan zelfkennis!

Den Haag,

Marc

van der Ligt

Chinees

Vicepremier Rouvoet over het gebrek aan resultaten van dit kabinet: 'Wij zijn
geen afhaalchinees' (Tel.11/07). Nee, dat hadden we al begrepen. Een
afhaalchinees luistert namelijk heel goed naar wat je 'bestelt' en levert in
zeer korte tijd goede kwaliteit tegen een betaalbare prijs. Ook zo geweldig van
de Chinees: je krijgt gewoonlijk waar je om hebt gevraagd. Allemaal dingen die
je van dit kabinet niet kunt zeggen.

Vledder, Elke Vlasveld

Callas

Op 16 september 1977 stierf de beste sopraan ooit: Maria Callas. Toen haar
lichaam uit het appartement in Parijs werd gedragen, stonden er tientallen
mensen te applaudisseren. Bij haar crematie waren enkele tienduizenden mensen
aanwezig. De Telegraaf meldde destijds in een kort berichtje dat Callas was
overleden. Wat een schril contrast met de hysterie over Michael Jackson, een
popzanger die van zichzelf een monster creëerde.

Emmeloord, J.H. Hoffman

Hoogmoed

De leiders van de G8 zijn overeengekomen dat de gemiddelde temperatuurstijging
op aarde beperkt moet blijven tot twee graden. De aarde heeft in het verleden
natte, droge en zelfs ijskoude perioden gekend. Dit zal altijd zo blijven en
natuurlijk moeten we maatregelen nemen. Maar het getuigt van hoogmoed te denken
dat we de temperatuurswisselingen kunnen stoppen.

Heemstede,

Frans van den Berg

Ontwricht

Telkens blijkt dat de natuur ontwricht raakt door de mens. Schiphol ondervindt
overlast van ganzen. Dan is het logisch dat de jager dit probleem oplost, niet
een vogelradar. Ook in Friesland zijn er te veel ganzen en veel te veel kraaien.
Hierdoor zijn er geen jonge weidevogels meer te bekennen. Zo'n 10 jaar terug
zorgde de jager voor evenwicht; daardoor was er heel veel jong leven. Laatst zag
ik dat een jong haasje door 5 kraaien uit elkaar werd getrokken. Het wemelt
tegenwoordig van de mensen die denken dat 'ze verstand hebben van natuur', maar
ze weten niet eens wat een hond is.

Irnsum, Jos Rotteveel

LOAD-DATE: July 13, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              58 of 144 DOCUMENTS



                                  De Telegraaf

                             9 juli 2009 donderdag

'V;
Meerderheid lezers zou in eerste instantie loonoffer afwijzen

SECTION: WATUZEGT; Blz. 6

LENGTH: 663 woorden

SAMENVATTING

Een loonoffer, zoals de V&D-directie dat aan haar personeel vraagt, hoeft niet
altijd in crisistijden, vindt u. Maar als het aantoonbaar banenbehoud oplevert,
zijn velen wel bereid om (tijdelijk) af te zien van een loonsverhoging.

VOLLEDIGE TEKST:

U stelt dus de vraag of de V&D-directie terecht het personeel verzoekt om de
loonsverhoging van 3,3 procent per 1 juli uit of af te stellen. De meesten
wantrouwen het bestuur van Vroom en Dreesmann en hechten weinig waarde aan de
uitslag van een enquête die zou uitwijzen dat het personeel ook voorstander zou
zijn van het openbreken van de cao. Want om de loonsverhoging (voorlopig) af te
wenden, moet de cao aangepast worden. Driekwart van de ruim 3500
stellingdeelnemers vindt dan ook dat de V&D-top de werknemers onder druk zet met
als dwangmiddel ontslagen.

Oneigenlijk

Hoewel de meerderheid het openbreken van de cao een oneigenlijk middel vindt,
gelooft een derde dat er geen alternatief is: je baan opgeven of loon inleveren,
is geen keuze. "De keus is niet zo moeilijk. Je staat met je rug tegen de muur
als je moet kiezen tussen minder loon of je baan verliezen." Of: "Als het
bedrijf verlieslatend wordt, is dit een reële optie." Maar deze realist stelt er
wel iets tegenover, namelijk: "Zodra er winst wordt gemaakt, moet dit
terugvloeien naar diezelfde werknemers."

Zo'n 40 procent van de respondenten zou als V&D-werknemer ervoor kiezen om
tijdelijk een loonoffer te brengen; de loonsverhoging zou dan per januari moeten
ingaan. Slechts zeven procent zou geheel afzien van meer salaris. De helft wijst
het sowieso af, temeer omdat een cao-verhoging vaak de inflatie compenseert. Zo
schrijft iemand: "Loonoffers brengen terwijl huur, water, energie, ziektepremie
en voedsel in prijs stijgen. Alle basisbehoeften stijgen behalve de lonen,
terwijl de topmensen in het bedrijfsleven ieder jaar miljoenen aan bonussen
verdienen ongeacht recessie." Deze lezer adviseert naar Azië te kijken: "Laten
we het Japanse model overnemen. Tijdens een recessie ontvangen de managers in
het bedrijfsleven die miljoenen verdienen om te beginnen geen winstpremie."

Over zo'n crisismaatregel is grote overeenstemming onder de deelnemers. U vindt
dat de V&D-directie eerst zelf een loonoffer zou moeten brengen.  "Eerst de top,
die moeten het goede voorbeeld geven, daarna de 'gewone' man."

De deelnemers zijn echter sterk verdeeld of zij zelf een loonoffer zouden
brengen als hun baan bij hun huidige werkgever daarmee behouden zou blijven. Het
aantal voor- en tegenstanders houdt elkaar in evenwicht: 46 procent is
voorstander, terwijl een nipte meerderheid (47 procent) het afwijst. Fortuinlijk
genoeg, hoeven de meesten niet te vrezen werkloos te worden. Ruim 20 procent was
al langere tijd zonder baan, slechts 3 procent is de dupe geworden van de
huidige recessie. Bijna één op de vijf is wel bang uit het arbeidsproces te
worden gestoten: overigens ontlopen de percentages mannen en vrouwen die
hiervoor vrezen, elkaar niet veel. De angst werkloos te raken is bij beiden
evenveel aan- of afwezig.

De recessie heeft überhaupt (nog) niet veel invloed op het werk of de
werkzaamheden van de deelnemers. De meesten ondervinden nog weinig gevolgen van
de slechte economische situatie en zij zien ook niet minder werk op zich afkomen
de komende tijd.

Van de respondenten zijn de meesten werkzaam op kantoor in een administratief
beroep, gevolgd door beroepen in de industrie, als medewerker in het midden- of
kleinbedrijf of als kleine zelfstandigen.

U gelooft weliswaar niet dat u snel uw baan zal kwijtraken tijdens deze
recessie, maar het is nu absoluut niet de tijd om over te stappen naar een
andere werkgever of werk te zoeken in een andere sector. De meerderheid blijft
bij zijn of haar huidige werkgever. Slechts 13 procent investeert in zichzelf
door een studie of opleiding te volgen.

René van ZwietenVandaag is er weer een Stelling van de Dag. U kunt eraan meedoen
van 11.30 tot 15.30 uur via www.telegraaf.nl of www.wuz.nl.

LOAD-DATE: July 8, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              59 of 144 DOCUMENTS



                                  De Telegraaf

                              6 juli 2009 maandag

Actie

SECTION: BINNENLAND; Blz. 3

LENGTH: 231 woorden


De taxidode van dit weekeinde in Amsterdam is voorlopig het afschuwelijke
dieptepunt van een week met bruut straatgeweld. Jonge vrouwen werden getrapt en
geslagen na een avondje uitgaan en nu is er zelfs een dode te betreuren.

De hoofdstedelijke taxiwereld is onder het oog van het Amsterdamse
gemeentebestuur tot een bijna onbestuurbare branche verworden met als gevolg dat
sommige taxichauffeurs een serviceniveau tentoonspreiden dat het nulpunt heeft
bereikt.

De goeden moeten hier onder de kwaden lijden. Want er zijn beslist vakkundige
taxichauffeurs, die destijds met de invoering van de nieuwe taxiwet door
ex-minister Netelenbos (Verkeer) de huidige problemen hebben voorspeld.

Met uiteindelijk als tragisch dieptepunt deze taxidode.

Burgemeester Cohen is natuurlijk aangeslagen.

Wie niet?

Maar wordt het niet eens tijd om hardhandig in te grijpen in dezelfde
taxiwereld. Toeristen, maar ook gewone Nederlanders kunnen toch niet worden
blootgesteld aan dit soort types.

Daarom moet er zo snel mogelijk schoon schip worden gemaakt. Luister nu eens als
Amsterdams gemeentebestuur naar de bonafide taxichauffeurs, ruim de puinhopen op
in de binnenstad en zorg voor een vergunningensysteem, waardoor maffiatypes
eruit vliegen.

Huil dus geen krokodillentranen, burgemeester Cohen, maar onderneem actie!
Passagiers en ook de vaklui onder de taxichauffeurs verwachten dat van dit
gemeentebestuur.

LOAD-DATE: July 5, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              60 of 144 DOCUMENTS



                                  De Telegraaf

                              30 juni 2009 dinsdag

'Clubjes die alleen maar in zichzelf geloven'

SECTION: WATUZEGT; Blz. 6

LENGTH: 830 woorden


Dr. Peter van Rooy spreekt namens Habiforum (Tel.27/06) van verlammende
praatziekte van politici en bestuurders over zelfbedachte regels. Hij komt tot
de conclusie dat ons land hierin vastloopt. Na zijn onthutsende verhaal moet het
iedereen duidelijk zijn wie die ellende veroorzaakt: de volkomen overbodige
bestuurslagen als provincies, gemeentedeelraden en de zelfbenoemde deskundigen
in talloze gesubsidieerde clubjes die allemaal alleen maar in zichzelf geloven.
Als die eens werden opgeheven, zou dat een geweldige rust geven in Nederland.

's-Hertogenbosch,

Henk Koolen

Overbodig

De wegenbelasting is bij ons in een paar jaar tijd verdubbeld en kennelijk komt
dat door de provincies. In een klein land is een duur provinciebestuur
overbodig. De paar taken die ze hebben, kunnen gemakkelijk opgevangen worden
door de overmaat aan rijks- en gemeenteambtenaren. Ik pleit ervoor deze
provinciebesturen af te schaffen evenals de wegenbelasting en de waterschappen.

Huizen,

C. Intveld

Somalië

In plaats van ons geld te verliezen in diverse banken in België en Nederland
hadden we beter kunnen investeren in Somalië, in het bijzonder in de kleine
kustvaart. Daar wordt al maanden lang goudgeld verdiend en dat kan allemaal want
die rappe 'piraatjes' worden wel bespied maar er wordt nauwelijks ingegrepen.
Dat was bij de banken ook zo, bovendien hebben we ze geen miljoenen maar
miljarden aan 'losgeld' betaald.

Erps-Kwerps (B),

Marius Komen

Enquête

Het is buitengewoon goed nieuws dat het openbaar ministerie enquêtes houdt onder
de bevolking van Nederland, om zich te laten informeren hoe het 'gewone' volk
over zaken denkt. Naar aanleiding hiervan komen er aanpassingen in maatregelen.
Hoedje af voor het, normaal vanuit de hoogte opererende, OM dat nu kennelijk ook
streeft naar begrip van en voor de samenleving.

Leidschendam-Voorburg,

M. Machielsen

Onbenul

De aanstaande korpschef van Twente, Martin Sitalsing, zegt journalisten nodig te
hebben voor opsporingswerk en het schrijven van rapporten. Laat meneer Sitalsing
eerst een pr-functionaris inhuren, die dergelijk onbenul in de krant kan
voorkomen. De pers lacht zich nu een hoedje. Of nog beter: ze lachen zich de
bekende pet die ons allemaal wel moet passen. Anders kunnen zij uw werk niet
doen.

Almere,

Jeroen Ekeler

Jammer

Ik heb genoten van het defilé der veteranen in Den Haag, afgenomen door ZKH
Willem-Alexander, staande onder het standbeeld van Johan de Witt. Met ontroering
zag ik de mannen defileren, die hun leven op het spel hebben gezet voor ons.
Echte jongens van Jan de Witt! Helaas bevonden zich op het podium ook twee
figuren op wie die eretitel  niet van toepassing is. De minister van Defensie,
die blij was dat hij niet in militaire dienst hoefde en een minister-president
die alleen maar práát over normen en waarden. Wat jammer dat de echte jongens
van Jan de Witt bij het commando: 'Hoofd rechts' niet alleen de kroonprins maar
ook deze vertegenwoordigers van de onmacht moesten aanschouwen!

Zeist, Koos Lammers

PvdA-top

Dat de top van de PvdA moet worden geïnstrueerd over hoe de mensen 'volks en
puntig' toe te spreken (Tel.28/6) bevestigt mijn vermoeden dat ons kabinet
slechts bestaat uit buikspreekpoppen.

Tuitjenhorn,

Marja van der Graaf

Duister

Als ik bij de Kamerdebatten een inspiratieloze, suffige Mariët Hamer zie
hakkelen met wollig spraakgebruik waar Mart Smeets een wintertrui van kan
breien, en door Wilders en Pechtold van het verbale podium geblazen zie worden,
dan denk ik: vooral zo laten. Want Wouter Bos tast nog steeds in het duister met
zijn zonnebril op. Breng licht in de duisternis en stap op. Tijd voor
verandering.

Anna Paulowna,

R.P. de Boer

Kortzichtig

Schoolleiding gaat strenger controleren op vakantieverzuim (Tel.29/06)?
Kortzichtig van de juf! Het gaat er niet om dat het goedkoper zou zijn eerder te
vertrekken. Wij, mensen die niet werkzaam zijn in onderwijsland en hooguit één
of twee weken weg kunnen in de zomer en daar graag de hoofdprijs voor betalen,
willen alleen wel volop genieten van die vakantie en niet direct op dag één al
in de file staan! Ik weet het goed gemaakt, stop alle ca. tien studiedagen in de
laatste twee weken van school en je zult ons niet meer horen.

Lelystad,

L. Schaap

Onzinnig

Sanna Munnikendam vindt dat Zaanstad Zaankant moet heten (Tel.29/06). "Welke
Zaankanter zegt nou dat hij in Zaanstad woont?" Nou... ik. En met mij nog velen!
Fijn dat ze nog maar slechts kandidaatsraadslid is tijdens het uiten van dit
soort onzinnige en kosten vretende ideeën. Enig idee wat zoiets kost? Had
Zaanstad al niet genoeg geld over de balk gesmeten met zijn nieuwe gemeentehuis?

Zaanstad,

C. Oranje

Duur

De rekening van 740 euro welke gepresenteerd werd door de afdeling spoedeisende
hulp van een ziekenhuis in Den Bosch na het verwijderen van een teek
(Tel.27/06), was volgens de woordvoerder niet abnormaal hoog. Wat moeten we
trots zijn op onze verzorgingsstaat, maar de patiënt had beter naar een apotheek
kunnen gaan, dat had hem vermoedelijk niets gekost.

Joure,

Frans van der Steeg

LOAD-DATE: June 29, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              61 of 144 DOCUMENTS



                                  De Telegraaf

                              26 juni 2009 vrijdag

geachte lezers

SECTION: WATUZEGT; Blz. 6

LENGTH: 261 woorden


U bent verdeeld over het artikel, gisteren op de voorpagina, over het
declaratiegedrag van onze bewindslieden. Tegenover lezers als P. Hoevenaars, M.
Pesman en J. van den Toorn, die "alle ophef overdreven" vinden, staan velen van
u die een andere mening zijn toegedaan.

Zo spreekt F.J.J.Berings over een "prima initiatief", en hij zegt te hopen dat
we ook de declaraties van de Europarlementariërs nog eens te zien krijgen. "Als
de geruchten juist zijn, dan wordt daar zwaar gerommeld."

Dat zegt volgens J.H. Bruijnjé ook iets over hun inborst: "Aan hun declaraties
leer je politici en mensen kennen."

Deze ten onrechte gedeclareerde bedragen zijn kruimeldiefstallen, schrijft F.H.
Janssen. "Dit wordt gezien als de normaalste zaak van de wereld", maar, zo
waarschuwt deze lezer, "meestal is dan het einde zoek." "De gelegenheid maakt de
dief", zegt H. Versteeg. Het zou de moeite lonen om "juist ook diegenen de
declaraties controleren en toestemming geven tot uitbetaling, ter verantwoording
te roepen".

Ook G. Rood vindt het "een uitstekend idee" om de onkostenvergoedingen eens
onder de loep te nemen, "het gaat tenslotte om belastinggeld".

En waarom moeten de 'gewone' burgers wel overal verantwoording over afleggen,
vraagt A. Roede zich af. Natúúrlijk moeten de declaraties van "iedereen die uit
de staatsruif eet" openbaar zijn. "Overal staan staatsfotografen te controleren
of de autobestuurders wel de juiste kilometers opgeven. Dan is het toch zeker
niet te veel gevraagd, dat een voorbeeldstellende bewindspersoon alle openheid
van zaken geeft?"

Coosje Hiskemuller

LOAD-DATE: June 25, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              62 of 144 DOCUMENTS



                                  De Telegraaf

                             24 juni 2009 woensdag

'Vegetarische dag is geweldig idee McCartney'

SECTION: WATUZEGT; Blz. 6

LENGTH: 801 woorden


TERWIJL er wereldwijd maar liefst één miljard mensen honger lijden, vreet men
zich in onze westerse landen 'helemaal klem'. Ik vind het dan ook een geweldig
idee van Paul McCartney om van de maandag een vegetarische dag te maken. Eén
dagje zonder vlees of vis kan voor niemand een opgave zijn en als iedereen
meedoet, ziet de toekomst er voor onze aarde ook weer veel beter uit.

Soest, Anita Verkerk

Recht

Voor rechtszaken gelden flinke wachttijden. Het wachten op 'recht' is een factor
op zich en veroorzaakt dikwijls onnodige schade. Het is daarom een goed idee van
minister Hirsch Balin om veroordeelden niet eerst wéér langs de rechter te
sturen als ze zich niet aan hun vonnis houden.

Leidschendam-Voorburg,

M. Machielsen

Inzicht

Misschien moeten onze ministers eens een cursus 'voortschrijdend inzicht' gaan
volgen. De pot van de deeltijd-ww is nu al leeg(?). Het mkb, de stille motor van
onze economie, kan nog steeds geen hulp krijgen terwijl de banken in dit land
hun problemen afwentelen door enorme vergoedingen te vragen voor hun diensten.
Het lijkt er op dat Den Haag denkt dat de crisis zichzelf snel zal oplossen.

Berkel-Enschot,

Mischa Reuser

Prietpraat

Balkenende wil de dalai lama niet ontmoeten maar vliegt wel naar Washington voor
een half uurtje 'obligate prietpraat' over 400 jaar 'relationship'. Wat een
vertoning!

Carla Isselmann

Asociaal

Onder het motto 'onbewust asociaal' toont SIRE onschuldige, zelfs lachwekkende,
sketches. Laat liever de realiteit zien zoals hangjongeren in Gouda die
politieauto's met stenen bekogelen of hulpverleners die hun leven in de
waagschaal moeten stellen om (te gek voor woorden) iemand het leven te redden.
Met dit soort beelden zult u scoren, met de huidige uitzendingen niet.

Stadskanaal, M. Verdurmen

Trauma

Een Russische lijfwacht krijgt een boete van 1200 euro voor aanranding. De
rechter heeft bepaald dat het slachtoffer een genoegdoening krijgt van 200 euro.
Waar gaat de overgebleven 1000 euro eigenlijk naar toe?

Men moet zich eens afvragen hoeveel angst dat meisje moet hebben gehad tijdens
de worsteling met zo'n kleerkast. 200 euro is niet eens voldoende voor een korte
behandeling wegens opgelopen trauma. Ik snap er helemaal niets van!

Zoetermeer, Wijnand Heyer

Bobo's

De foto met tekst : 'Spelers kruipen voor Jol' (Tel.23/06) is veelzeggend, maar
het is te hopen dat Martin Jol ook de bestuurders en andere bobo's van Ajax 'op
de knieën krijgt'. Pas dan zal het weer wat worden in het nieuwe voetbalseizoen.

Hilversum, Jan Schapers

Homo

Waar de Iraanse president in 2007 nog zei 'dat Iran geen homo's heeft,' daar
wordt hun bestaan nu in ieder geval door hem erkend. Hij beschuldigt zijn
politieke tegenstanders er namelijk van 'dieven en homoseksuelen te hebben
geronseld' om op ze te laten stemmen. We gaan vooruit.

Amsterdam, P. Wong

Rol

De rol van huisartsen wordt belangrijker zodat patiënten minder vaak worden
doorverwezen naar de (duurdere) specialist. Oké, maar dan graag ook de volgende
maatregelen: opdoeken van indicatiecommissies die beoordelen of hulpbehoevende
mensen (demente bejaarden, gehandicapten, psychiatrische patiënten) intramuraal
moeten worden behandeld. Deze bureaucratische commissies zijn nergens voor nodig
en kosten de maatschappij 'klauwen met geld'. Bovendien zou de huisarts voortaan
zélf een mri-scan moeten kunnen aanvragen.

Noordwijk, A. Schipperijn

Goedkoop

Onlangs deden wij boodschappen in Duitsland. Dat scheelt flink wat geld
vergeleken met Nederland. Er is ook een tankstation waar een liter super
loodvrij &euro;1,35 kost en in ons land &euro;1,50. De Duitsers betalen geen
wegenbelasting; dat zit in de brandstofprijs. Hoe zit dat? De smoes dat benzine
in Zuid-Europa goedkoper is omdat de lonen lager zijn, gaat voor onze
oosterburen niet op. Wij moeten ons van Balkenende meer Europeaan gaan voelen?
Zorg eerst maar dat de prijzen 'één richting opwijzen', dan volgen 'de neuzen'
ook wel.

Emmer Compascuum,

L.W. Coster

Debet

Minister Donner wil de deeltijd-ww-regeling die momenteel duizenden bedrijven op
de been houdt, afschaffen omdat het geld op is. Hiermee wordt weer eens pijnlijk
duidelijk hoe goed dit kabinet het met ons voor heeft.

De banken, debet aan de crisis, worden door de overheid met miljarden overeind
gehouden en voor de deeltijd-ww-regeling is slechts 375 miljoen beschikbaar. En
wie is er uiteindelijk de dupe van dit beleid? Juist, Jan Modaal! De banken
daarentegen kunnen gewoon hun gang gaan en keren bonus na bonus uit. Schande!

Boxtel, Waylon van Son

Kadaster

De overheid komt geld tekort voor het kadaster. Daarom heeft het kadaster zijn
klanten (makelaars en notarissen) een briefje geschreven met de mededeling dat
de tarieven met 30 tot 37 procent omhoog gaan. Een belachelijke maatregel om de
woningmarkt te 'ontmoedigen'. Waar is onze overheid in vredesnaam mee bezig?

Someren, Mark Greijmans

LOAD-DATE: June 23, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              63 of 144 DOCUMENTS



                                  De Telegraaf

                             20 juni 2009 zaterdag

WONDER IN DE LUCHT;
100 JAAR GELEDEN MAAKTE GRAAF CHARLES DE LAMBERT EERSTE VLUCHT BOVEN NEDERLAND
Op Klappenbergse Heide werd geschiedenis geschreven

SECTION: FEATURE; Blz. 4

LENGTH: 1050 woorden

SAMENVATTING

Frankrijk vloog voorop in de beginjaren van het vliegtuig. Toch waren er in ons
eigen land opmerkelijke pioniers die het luchtruim kozen. Nou ja, luchtruim...
Het waren eigenlijk meer grote sprongen in wonderlijke apparaten met wonderlijke
vormen. Een belangrijke datum in de Nederlandse gemotoriseerde luchtvaart is 27
juni 1909. Toen organiseerde de eveneens wonderlijke suikerfabrikant Heerma van
Voss de eerste vlucht ten zuiden van de dorpjes Etten en Leur. De tocht van de
Franse piloot graaf Charles de Lambert duurde 3,5 minuten. LEUR, zaterdag Nu is
het er angstvallig stil. Maar toen, op die zondag in 1909 waren toeschouwers en
masse naar Leur bij Breda gekomen. Zelfs de beestenwagens van de stoomtram
dienden als wagons. Er hingen spanning én onweer in de lucht boven de
Klappenbergse Heide. Getergd door het slechte weer stond de Wright-tweedekker,
een zogenoemd eendvliegtuig omdat de stabilo - de kleine vleugels die meestal
bij de staart zitten - zich vóór de vleugel bevond, op een houten rail en
wachtte op zijn verlossing. Het werd later en later. Mensen keerden
gedesillusioneerd terug naar huis. Niet verstandig.

VOLLEDIGE TEKST:

Om 20.23 uur gaf de vlieger het sein voor de eerste vlucht boven ons land. Het
blad 'De Luchtvaart' da,t zich tot dat moment bezighield met ballonvaart,
tekende op: Te 8 uur 23 geeft Graaf de Lambert het teken van opstijging. Wij
zien het valgewicht omlaaggaan en voort snelt het toestel over de rails. Nog
vóór het einde daarvan verheft het zich en... majestueus gaan machine en
bestuurder het luchtruim in! De bejaarde suikerfabrikant Sybrand C. J. Heerma
van Voss kon tevreden zijn. Ter viering van het 40-jarig bestaan van zijn
fabriek had hij niet alleen zijn personeel, maar ook heel Nederland een dienst
bewezen: de eerste vlucht boven ons vlakke land. 709 km/u

Het zijn vervlogen beelden. Alhoewel. Er is een huis waar de
luchtvaartgeschiedenis tot leven komt. In Hoofddorp ontmoeten we de schilder en
tekenaar Thijs Postma. De 75-jarige man beweegt en vertelt met opmerkelijke
jeugdigheid. Geen plek in zijn huis is vrij van luchtvaart. Overal boeken.
Overal modellen en overal zijn eigen zeer gedetailleerde werk, vaak gouache
(terug te vinden op zijn site http://thijspostmaaviation.nl). Zo zien we een
afbeelding van de vlieger Francesco Agello, die in februari van 1933 met zijn
Macchi de MC 72 een snelheidsrecord vestigde. "Dat record van 709 km/u staat nog
steeds ongebroken in de klasse van Drijvervliegtuigen", aldus Postma, die snel
wijst naar een ander opmerkelijk moment aan de muur. "Dat is de eerste
vliegtuigsprong in Europa, een aantal meters. Dat was in Frankrijk in oktober
1906. Frankrijk was in die eeuw de bakermat van de luchtvaart en liep ver voor
op ons en andere landen. Louis Bleriot maakte al een gewaagde tocht over het
kanaal in 1909."

In de duisternis van zijn archief rusten tienduizenden afbeeldingen van
vliegtuigen en vliegmomenten. Een quiz moet duidelijk maken dat dit archief zeer
compleet is. Uitdagend vraagt Postma: "Noem een vliegtuig waarvan je denkt dat
ik het niet heb." Mijn favoriete Pitts Special, een dubbeldekker die door
timmerman Pitts in 1942 werd ontworpen voor aerobatics, wordt een beetje
weggehoond. Ook de experimental Glasair is niet bijzonder genoeg. Het hart van
deze luchtvaartaddict gaat pas sneller kloppen bij fabrikaten waar er slechts
een paar van zijn gemaakt, zoals de Westland Pterotactyl.

In de uren die verstrijken, worden plastic dozen geopend en tovert Postma
historisch materiaal boven water. Zo heeft hij originele portretten van De Rode
Baron, Manfred von Richthofen, die op 21 april 1918 overleed tijdens een
luchtgevecht. "Hier een originele foto met veldmaarschalk Hermann Göring tijdens
de begrafenis van Von Richthofen. Het was niet zo'n aardige man."

Patriottisme

Je zou het bijna vergeten, maar we komen hier toch echt voor 100 jaar
onvervalste Nederlandse luchtvaart. Soort patriottisme dus. Binnen een minuut
liggen er prachtige zwart-witfoto's op tafel en kiezen de verhalen van het
allereerste uur het luchtruim. "De luchtvaartcapriolen uit 1909 waren meer een
circusact. Mensen konden kaartjes kopen en vergaapten zich aan de kunsten. Neem
Jan Hilgers. Die vloog op 29 juli 1910 zijn eerste kilometer zonder een brevet,
maar met durf. Hij kon geen bochtjes draaien. Nadat hij was geland, rende hij
naar de staart van het vliegtuig, draaide het, klom weer aan boord terwijl het
vliegtuig begon te rollen en maakte zijn volgende vluchtje op een hoogte van
zestien meter."

Revanche

"Vliegers waren in die tijd echt goden. Ze overstegen immers het gewone volk,
letterlijk. Toen Anthony Fokker een jaar later op 31 augustus met zijn Spin het
rondje om de Sint Bavo in Haarlem vloog, was hij de held van de stad. Het was
een prachtige revanche. Antony, die met zijn koffie plantende ouders uit Indië
was gekomen, deed het slecht op de hbs. Er zou niets van die jongen
terechtkomen."

Thijs Postma wil na ons middagvullende programma eigenlijk even naar de
Luchtvaarthobbyshop. "Een zeer gevaarlijke plek voor een man als ik." Terwijl ik
me daar verwonder over de vreemde straaljager met Franse registratie op de
stabilo ("Dat is een Roemeense kist") flitsen de ogen van Postma over de
schappen. Met een gerichte greep wordt een boek met daarin oude Chinese kisten
van de schap geplukt. "Bijzonder," mompelt hij. "Er is maar weinig bekend van de
oude Chinese vliegtuigindustrie." Daarna rekent hij een boek af. Vliegende
Hollanders, eigen werk. De geschiedenis van de Nederlandse luchtvaart vanaf de
eerste vlucht in 1909 tot heden.

Het maakt duidelijk hoe sterk onze natie zich op het terrein van de luchtvaart
ontwikkelde. De marine ging 1917 de lucht in en de beroemde Pelikaan maakte een
speciale kerstvlucht naar Indië in december 1933. Minder bekende
vliegtuigbouwers als Van Berkel, de Nationale Vliegtuig Industrie, Pander en
Koolhoven, ontwikkelden prachtige vliegmachines. "Na die eerste vlucht in 1909
nam Nederland als vliegnatie een belangrijke rol in. Na het verdwijnen van
Fokker was het eigenlijk voorbij." Postma kijkt bedrukt. "We zullen maar zeggen
dat de geschiedenis helaas vervliegt."

Er is bij uitgeverij Rooduijn een prachtig boek uitgekomen dat 100 jaar
Nederlandse gemotoriseerde luchtvaart beschrijft. Zie:
www.100jaarvliegenvoorbij.nl

LOAD-DATE: June 19, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              64 of 144 DOCUMENTS



                                  De Telegraaf

                              12 juni 2009 vrijdag

Spijt van afscheid;
Oud-burgemeester Ed van Thijn had mooiste baan van de wereld   "Ik had nooit
naar Den Haag  moeten gaan"

SECTION: METROPOOL; Blz. 4

LENGTH: 1596 woorden

SAMENVATTING

Als enige nog levende oud-burgemeester van Amsterdam heeft Ed van Thijn een
duidelijke mening over de hedendaagse politiek. Hij is zich "kapot geschrokken"
van de val van de PvdA en baalt van de deelraden. Als burger ergert hij zich aan
zaken waar alle Amsterdammers zich aan ergeren. "Die opbrekingen! Vroeger
stoorde ik me daar veel minder aan. Maar een burgemeester heeft daar ook geen
last van", lacht hij. De bijna 75-jarige voormalig eerste burger zit op zijn
praatstoel thuis in Oud-Zuid en verhaalt onder meer over een bomaanslag die hem
bijna het leven kostte.

VOLLEDIGE TEKST:

Hoe vindt u dat het gaat met Amsterdam?

"Het gaat in ieder geval beter dan 25 jaar geleden. We hebben drie belangrijke
problemen destijds aangepakt en dat heeft zijn weerslag gehad op de stad. Ten
eerste waren er de krakers die de stad werkelijk terroriseerden. Dat waren echt
heel roerige jaren. De Zeedijk hebben we rigoureus aangepakt. Ik weet nog dat ik
voor het eerst bij bureau Warmoesstraat naar binnen stapte. 'Wilt u het
smoelenboek zien?' vroeg de chef daar. Ik kreeg alle gezochte criminelen te
zien. Allemaal donkere mensen. Ik schrok me kapot. 'Ja, ik kan er geen eskimo's
van maken', zei die chef nog. We zijn het probleem toen echt gaan aanpakken,
hebben een hotel geplaatst op het zwartste stukje van Nederland. En zie nu het
resultaat. De Zeedijk is niet meer te vergelijken met toen. Als derde punt
hebben we er met het college van toen voor gezorgd dat het vertrouwen van het
bedrijfsleven in Amsterdam weer terugkeerde. Daar plukken we nu de vruchten van
met bijvoorbeeld de Zuidas en de IJ-oevers."

U was van 1983 tot 1994 burgemeester van Amsterdam. Heeft u spijt van dingen die
u heeft gedaan als eerste burger?

Lachend: "Ja, dat ik ben weggegaan. Ik had nog vijf jaar te gaan, maar ben
minister van Binnenlandse Zaken geworden. In Den Haag belandde ik door de
IRT-affaire in politiek gekonkel. Ik werd beschuldigd en kon me niet verdedigen.
Ik heb een mooi afscheid gehad als burgemeester van Amsterdam, maar dat had ook
een paar jaar later gekund. Burgemeester van deze stad is de mooiste baan van de
wereld."

Is er veel veranderd ten opzichte van uw periode? Bijvoorbeeld het probleem
rondom Marokkaanse jeugd, terrorismedreiging. Of speelde dat soort zaken
destijds ook al een rol?

"Ja, dat hadden wij ook. Maar wel in mindere mate. De Marokkaanse raddraaiers
van nu zijn de krakers van toen. Alleen kun je deze groep natuurlijk niet
ontruimen. Wij hadden veel problemen met Surinamers en de Marokkanen waren net
in opkomst. Nu zijn er simpelweg twee keer zoveel Marokkanen in de stad en is
het probleem dus groter. Wij waren wel begonnen met een harde aanpak. Ze konden
kiezen. Of de bajes in of een opleiding. Daar had meer op doorgeborduurd moeten
worden, het is een beetje weggegleden, die aanpak. Maar net als bij de
Surinamers, zal ook de Marokkanenproblematiek uiteindelijk verdwijnen. Als die
raddraaiers zelf een gezinnetje hebben, worden ze vanzelf rustiger."

Met krakers heeft u nare ervaringen hè?

"Er is een keer een bomaanslag geweest op de ambtswoning. Op dertig centimeter
van mijn hoofdkussen lagen twee bommen. Er was gelukkig iets mis gegaan met de
ontsteking. Als ze waren ontploft, weet ik niet of ik het overleefd zou hebben.
Ik deed daarna heel koel en ben meteen weer aan het werk gegaan. Maar ik was
bang, want zoiets is natuurlijk vreselijk. Daders zijn nooit gepakt, maar
waarschijnlijk waren het krakers. Het was in de tijd van de dood van Hans Kok
(de kraker die overleed in een politiecel, red.). 'Van Thijn Moordvent' stond er
op grote doeken in de stad. Ik ben ook nog een keer in mijn gezicht gespuugd
door een kraker in de Staatsliedenbuurt. De gemeenteraad zei dat daar niks aan
de hand was. Nou, dat wilde ik dan zelf wel eens bekijken."

Wat heeft de meeste indruk op u gemaakt tijdens uw periode?

"Dat is met stip op één de Bijlmerramp. Vreselijk! En daar kwam direct het
illegalenprobleem de kop opsteken. Ik wilde dat iedereen geïdentificeerd zou
worden en dat niemand, legaal of illegaal, de hulp zou ontberen die hij of zij
nodig had. Daar werd vreselijk misbruik van gemaakt. Ik zie nog die rijen staan
van mensen die meenden ergens recht op te hebben. Daar ben ik nog een half jaar
mee bezig geweest. Maar we hebben ieder slachtoffer geïdentificeerd. Later kreeg
ik van de parlementaire enquêtecommissie de afschuwelijke vraag hoe het toch kon
dat er 43 slachtoffers geïdentificeerd waren, maar er wel 52 begrafenissen
waren. Ze waren even vergeten dat sommige slachtoffers in stukken werden
teruggevonden..."

U woont nog in Amsterdam. Waar ergert u zich vreselijk aan?

"Ik ben nu een gewone burger en erger me dus aan zaken waar iedereen zich aan
stoort: de bouwputten! Die opbrekingen zijn vreselijk en ze lijken er ook wel
eeuwen te liggen. En als er een weg dicht gaat, gaat de ander weer open.
Tuurlijk was dat vroeger ook zo, maar als burgemeester heb je daar geen last
van."

Heeft u als u de ellende rond de Noord/Zuidlijn zo ziet, een déjà vu van de
Stopera die 200 miljoen duurder uitviel?

"Nee, helemaal niet. Bij de Stopera is het precies zo gegaan als ambtenaren
voorspelden. Alleen het bestuur is eigenwijs geweest en heeft gezegd dat het 300
miljoen gulden zou kosten en vijf jaar zou duren. Dat werd 450 miljoen en acht
jaar. Maar zo gaat het altijd. Bestuurders zeggen altijd 'dit is het en het
wordt geen cent duurder'. Dan volgt het groene licht en wordt het toch duurder.
Amsterdam had wat de Noord/Zuidlijn betreft nooit akkoord moeten gaan met de eis
van het rijk dat alle overschrijdingen voor rekening van de stad zouden zijn.
Dat is de grootste fout die er is gemaakt! Bovendien, wij leerden van de
Stopera. Er moet een duidelijke projectleiding zijn, die ontbreekt bij de
Noord/Zuidlijn. Er moet een second opinion worden gevraagd. Dat is niet gebeurd.
Al die aanbevelingen zijn gewoon te lezen in een rapport dat is opgesteld na de
Stopera-affaire. Maar kennelijk heeft niemand dat gelezen. Wíj hebben na de
Stopera twee gigantische projecten opgeleverd binnen de afspraken. Afvalcentrale
Avi West van een miljard gulden en de ArenA voor 320 miljoen. Met dat stadion
zijn we trouwens een paar keer flink langs de rand van de afgrond gegaan. Bijna
hebben we de bouw moeten stilleggen. Uiteindelijk is alles goed gekomen, op het
gras na dan. Maar de Noord/Zuidlijn moet natuurlijk gewoon afgebouwd worden. Dat
heeft niet alleen Amsterdam, maar heel Nederland nodig."

Hoe vindt u dat Job Cohen het doet?

"Ik vind dat hij het uitstekend doet! Hij laat zich overal zien, bij het publiek
en in de media. Het is een bemiddelaar. Veel mensen vinden dat slap, maar ik
vind het goed dat hij de boel bij elkaar wil houden. We komen in dit land veel
te veel lijnrecht tegenover elkaar te staan. Dat is niet goed. Obama zei het
mooi: 'We moeten vrede sluiten met de islam en samen proberen de excessen te
bestrijden'. Als je tegenover elkaar staat, is het heel moeilijk om samen
problemen op te lossen."

Hoe teleurgesteld bent u in de uitslag van de verkiezingen?

"Ik vind het vreselijk. Ben me echt kapot geschrokken. Ik ben een ras-PvdA'er,
maar heb nu het idee dat ik 45 jaar voor niets heb gewerkt. Het zal ook wel
komen door de onvrede bij de mensen over de recessie, maar ik kan nog niet echt
bedenken waar het nu zó fout is gegaan."

Als u nog de baas van de stad zou zijn, wat zou u willen veranderen?

"Ten eerste is een burgemeester niet de baas. Dat zijn de wethouders. Maar ik
zou zeker het aantal deelraden willen verminderen en ik ben fel tegenstander van
de deelraad centrum. Altijd al geweest. Ik heb me er enorm tegen verzet, maar er
was geen houden aan. Oud-wethouder Jan Schaefer zei altijd: 'We zijn een grote
stad, waarom zouden we de regie uit handen geven?' En daar ben ik het mee eens."

Blij met de Amsterdamse kandidatuur voor de Spelen van 2028?

"Jazeker. Heel goed dat Amsterdam het weer probeert. (Schaterlachend) Ik ben er
ook zeker bij en zal vast kaarten bestellen. Als stad moet je uitdagingen
aangaan en je profileren, zeker als kleine wereldstad. Ik weet nog dat ik met de
Chinese minister van Buitenlandse Zaken op stap was en hij de drijvende Chinees
zag bij het CS. Hij vond het prachtig en vroeg hoe dat zo kwam. Ik legde uit dat
we een grote Chinese gemeenschap hebben in de stad, waarop hij vroeg: 'How many
millions?'. Het maakt duidelijk dat andere landen niet eens beseffen hoe klein
we eigenlijk zijn."En gaat Ajax het komend seizoen beter doen?

"Dat mag ik wel hopen. Ik heb er weer vertrouwen in, maar dat zeg ik ieder jaar.
Ik denk dat Martin Jol de goede man is om Ajax terug te brengen naar de top. Ik
kom zelf al zo'n zestig jaar bij Ajax en het verbaast me zelf ook dat ik telkens
weer reikhalzend uitkijk naar het nieuwe seizoen. Een versterking op het
middenveld en een spits er bij en het komt goed."

U verveelt zich nog steeds niet?

"Zeker niet. Ik schrijf veel en wordt als adviseur nog vaak gevraagd, zoals
onlangs bij het Adje Theater in Tilburg. Daarnaast geef ik lezingen en leer ik
ambtenaren hoe om te gaan met politici en bestuurders. Ik heb veel ervaring maar
heb het inmiddels opgegeven dat ik ooit nog gevraagd wordt door politici om hen
te coachen. Niemand schijnt te willen weten hoe dat vak werkt. Met alle gevolgen
van dien..."

*

Aan het eind van het gesprek komt Van Thijns vrouw Odette nog even een praatje
maken: "Hij is niet dood hè!" roept ze. Op onze verbaasde blikken legt ze uit:
"Als ik de naam van Ed laat vallen, reageren mensen vaak met 'die is toch allang
dood'. Maar dat is Schelto Patijn!" En Odette heeft gelijk. Haar man is nog
springlevend!

LOAD-DATE: June 11, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              65 of 144 DOCUMENTS



                                  De Telegraaf

                             10 juni 2009 woensdag

Crapuul

SECTION: HAAGLANDEN; Blz. 37

LENGTH: 460 woorden


Weer zo gelachen om die apekool van Kool.

Over het crapuul ditmaal. Het domme volk. Dat intellectuele snuitje van Kool
erbij, in de krant. Is dat humor of niet?

Je blijft lachen met onze rode volkswethouder. Ook al wordt hij weggehoond door
zijn kiesvolk, het plebs waar hij van zijn grote intellectuele hoogte wat
meewarig op neerkijkt, van mij mag hij blijven. Maar dan alléén voor de vrolijke
noot.

Laatst nog dat regenteske optreden tegen die Haagse marktkooplui. Zakte Kool met
z'n kaviaarbuik pardoes door de vloer van het IJspaleis. Heel Den Haag zag 't op
tv. Hoe die verongelijkte tronie uitriep: "Ik maak hier de dienst uit!"

Of z'n vriend de lokale partijvoorzitter even 'n onderzoekje wilde doen naar één
van de socialistische stokpaardjes: instroombanen. Per dag dik duizend eurootjes
zou de PvdA-partijbaas krijgen. Dat noem ik nog eens een Melkert-baantje! Een
maand lang zakkenvullen van belastinggeld.

Jaloerse politici staken er helaas een stokje voor, maar op de kermis van de
strijdbare makkers moet je je beurt afwachten: nieuwe rondes, nieuwe prijzen.

Gelukkig weet rode Kool wat goed is voor Jan de Arbeider. Zo wil Haagse Henk de
gemeentelijke lommerd nieuw leven inblazen met de belastingduiten die hij haalt
bij het commerciële pandjeshuis, want daar verdienen ze volgens hem te veel. Zo
draait het stadhuis die succesvolle leenbank de nek om van z'n eigen
belastinggeld, is dát nou geen mooi intellectueel plan?

De pest is alleen dat de gewone man de intellectuele prachtprojecten van de
omhooggevallen lts'er Kool niet helemaal snapt. Tegen volkse domheid kun je als
hoogbegaafd geboren bestuurder niet op. Telkens tegenwerking van het crapuul.
Krijgt het domme volk op zo'n gemeentelijke inspraakavond geen gehoor of hebben
de uitnodigingen voor zo'n bijeenkomst de betrokkenen eenvoudig niet bereikt,
dan loopt dat schorremorrie warempel naar de rechter!

Zo worden de mooiste gemeentelijke plannen gedwarsboomd, woonpalen die wel
honderd meter hoog hadden kunnen worden, komen nu niet hoger dan vijftig meter,
omdat ze godbetert de stupide meute de mond niet kunnen snoeren.

Of de intellectuele elite hem nu maar even wil redden van het klootjesvolk,
jammert onze begenadigde PvdA-wethouder in een tijdschrift voor bestuurders.

Kan de Haagse bovenlaag niet even overeind komen om de PvdA-wethouders met al
hun uitgekiende cruiseportsamenzweringen, slimme hoogbouwplannen, uitgenaste
parkeerprojecten, knappe marktsaneringen en nieuwbouwontwerpen te steunen en
vooral om de aanhang van Wilders in toom te houden?

Hoe kan de PvdA nou Den Haag op de schop nemen, als het achterlijke
arbeidersvolk naar Geert loopt?

Liefst zou Kool het stemrecht inperken, te beginnen in de volkswijken. Want
straks regeert hier de straat nog!

jvnoord@telegraaf.nl

LOAD-DATE: June 9, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              66 of 144 DOCUMENTS



                                  De Telegraaf

                             10 juni 2009 woensdag

Opvoeden? Houd het hoofd koel!;
Ouders halen er veel  te snel deskundigen bij    "Ouders worden onzeker gemaakt.
Ze leren dat andere mensen het beter weten"

SECTION: VROUW; Blz. 17

LENGTH: 725 woorden

SAMENVATTING

WOERDEN - "Als kinderen iets doen wat lastig is, of als ze moeilijk te hanteren
zijn, halen ouders, leerkrachten en gewone burgers er veel te snel deskundigen
of de politie bij. Dat is niet in de haak", zegt prof. dr. Jo Hermanns. Met de
rede getiteld 'Het opvoeden verleerd' aanvaardde de hoogleraar Opvoedkunde
gisteren de Kohnstammleerstoel aan de Universiteit van Amsterdam.

VOLLEDIGE TEKST:

"Er is in Nederland een heftige negatieve maatschappelijke discussie gaande.
Politici, media, onderzoekers en burgers vinden dat ouders hun kinderen niet
goed opvoeden", aldus Hermanns een dag eerder ten kantore van zijn adviesbureau
(op het gebied van jeugdbeleid en jeugdzorg) in Woerden.

"Maar als je naar de onderzoeken kijkt, van het Sociaal Cultureel Planbureau,
psychiaters, het Centraal Bureau voor de Statistiek, universiteiten, dan zie je
tot je stomme verbazing dat het prima gaat met de opvoeding. Ouders hanteren
regels, stellen grenzen, vertellen waarom iets verkeerd is. Kinderen worden
volgens het boekje opgevoed. En vergeleken met andere landen zit de Nederlandse
jeugd in de top voor wat betreft welzijn."

Maar ook al gaat het goed met de opvoeding, toch is er een enorme toename in het
gebruik van zorg. Uit onderzoek blijkt dat tussen de 3 en 9 procent van de
kinderen daadwerkelijk problemen heeft. Echter maar liefst 14 procent wordt
behandeld. Veel meer dan nodig is, volgens de professor.

"Nederland is kampioen 'kinderen plaatsen in instellingen'. Er zitten er meer
dan 20.000 in 24 uursvoorzieningen, en daarnaast honderdduizenden in
behandelcentra, klinieken en speciaal onderwijs. En dan zijn er ook nog
duizenden projecten en programma's voor opvoedingsondersteuning en trainingen
voor ouders. Terwijl het veelal om heel gewone problemen en vragen gaat. Mijn
kind luistert niet, is bang, slaapt niet goed, pikt in de winkel, hangt rond op
straat. Al datgene wat eeuwenlang bij de alledaagse strubbelingen van het leven
hoorde, wordt nu aan deskundigen overgelaten. Ze stoppen kinderen in systemen
waar ze behandeld en genezen moeten worden", zegt Hermanns, die bepleit dat de
opvoeding weer terug moet naar gewone mensen: de ouders, leerkrachten en mensen
op straat.

"Opvoeden is niet altijd even leuk. Maar als opvoeder kun je veel meer dan je
denkt. Als je het kinderen vraagt, vinden de meesten hun ouders best wel oké.
Opvoeders zijn veel kritischer op zichzelf dan hun kinderen. Twijfelen hoort
erbij. En het gros van de ouders doet het goed genoeg. Maar ouders worden
onzeker gemaakt. Ze leren dat andere mensen het beter weten. Het is maar de
vraag of dat zo is."

Van oudertrainingen worden 7 van de 10 ouders betere opvoeders. "Lijkt mooi.
Maar van ouders die niet een dergelijk programma volgen, verbetert ook minstens
de helft. Al doende leer je", aldus Hermanns. "En van al die programma's voor
kinderen weten we niet of ze verbetering brengen. Als er al behandelingen
onderzocht zijn, blijkt het weinig effect te hebben, of juist een negatief
effect. Het bij elkaar brengen van moeilijke kinderen in behandelcentra vergroot
juist de problemen. Van de delinquenten die jeugd-tbs hebben, recidiveert 85
procent ernstig binnen tien jaar. Problemen worden dus niet opgelost."

Natuurlijk zijn er kinderen die écht hulp nodig hebben, beaamt Hermanns. "Maar
laat dan de deskundige kijken wat het gezin nodig heeft. Meelopen, kijken wat er
moet gebeuren om het thuis beter te laten verlopen. Niet het kind uit zijn
gewone leven halen. Dat blijkt veel beter te werken. Overigens komt de zorg nu
vaak niet of veel te laat bij kinderen die het écht nodig hebben. Je ziet veel
allochtone kinderen in het jeugdstrafrecht, maar niet in de jeugdhulpverlening.
Terwijl hulp bij de opvoeding voorkomt dat het kind later ontspoort."

Het hoofd koel houden, is het advies van Hermanns aan ouders. "Bijna iedere
ouder denkt eens in die eerste twintig levensjaren van zijn kind: Dit gaat echt
fout. En toch gaat het niet fout. De meeste problemen gaan vanzelf weer over. Je
komt er samen doorheen. Dat vraagt moed, doorzettingsvermogen en eigenwijsheid",
zegt Hermanns. "En je moet beseffen dat veel problemen niet oplosbaar zijn. Als
een kind niet goed kan leren, van aanleg heel druk is of een moeilijk
temperament heeft, kan een deskundige dat kind echt niet veranderen."

Meepraten over dit onderwerp? Ga naar  www.telegraaf.nl/vrouw.

LOAD-DATE: June 9, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              67 of 144 DOCUMENTS



                                  De Telegraaf

                              9 juni 2009 dinsdag

Rechter dient zich integer te gedragen

SECTION: BINNENLAND; Blz. 3

LENGTH: 201 woorden


Van een onzer verslaggevers

AMSTERDAM, dinsdag

Procureur-generaal Fokkens erkent dat er andere regels gelden voor rechters die
de fout ingaan dan voor de doorsnee burger: "De regels zijn strenger. Zo vliegen
de meeste mensen er niet uit als ze onder invloed hebben gereden. Rechters wel.
Dat is ook terecht. Je verwacht integer gedrag."

Waar het volgens Fokkens om gaat, is dat er wordt ingegrepen als rechters zich
misdragen of de integriteit in het geding is. "En dat gebeurt ook", aldus
Fokkens.

Strafrechtadvocaat Geert-Jan Knoops vindt het jammer dat de Hoge Raad niet
bekendmaakt om welke magistraten het gaat. "Het gevaar bestaat daardoor dat je
bij burgers de indruk wekt dat er voor rechters andere regels gelden dan voor
gewone burgers. Je creëert daarmee een soort beschermde status voor de
beroepsgroep", aldus Knoops. "Het zou de rechterlijke macht sieren als ze
volstrekt transparant is."

De PVV heeft minister Hirsch Ballin (Justitie) gisteren direct om opheldering
gevraagd. De oppositiepartij wil weten hoe het staat met de vervolging van de
rechters en of er eerder aanwijzingen zijn geweest 'omtrent ongepast
alcoholgebruik'. Ook wil PVV-Kamerlid De Rhoon weten of  hun salaris is
ingehouden.

LOAD-DATE: June 8, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              68 of 144 DOCUMENTS



                                  De Telegraaf

                              6 juni 2009 zaterdag

Ondernemen volgens principes dalai lama;
met spiritualiteit  uit economisch dal

SECTION: FINANCIELETELEGRAAF; Blz. 23

LENGTH: 626 woorden

SAMENVATTING

DEN HAAG - "De financiële, de economische, de milieucrisis, allemaal komt het
voort uit het westerse economische model. Helaas is er nog steeds een
collectieve neiging bij politiek en bedrijfsleven terug te keren naar die oude
wereld van kwartaalcijfers, winstverwachtingen, groei. Maar individueel beseffen
steeds meer toplieden dat we niet teruggaan naar vroeger."

VOLLEDIGE TEKST:

Sander Tideman had gisteren een groot aantal van die kopstukken uit het
bedrijfsleven verzameld voor een seminar in Den Haag, waar ook de dalai lama
zijn weg naar een meer duurzame economie vertolkte. Zoals ook oud-premier Ruud
Lubbers, oud-bewindvoerder van de Wereldbank Herman Wijffels en
oud-ABN-bestuursvoorzitter Jan Kalff ingingen op de kansen om via
spiritualiteit, duurzaamheid en verantwoord ondernemersschap uit het economische
dal te klimmen.

Tideman is een oud-bankier die al jaren voor de financiële crisis twijfels had
over het westerse economische model van winstmaximalisatie en ongebreidelde
groei. Zaken die uiteindelijk ook de aarde zullen plunderen. Hij ontmoette de
dalai lama en verdiepte zich in het boeddhisme. Het westerse economische model
begon te haperen.

Tideman stapte uit de financiële wereld en begon anderen te interesseren voor
dat nieuwe, voor een deel op boeddhistische principes gebaseerde economische
denken. Met zijn Global Leaders Academy werkt hij nu aan een netwerk van 'nieuwe
leiders', die langs andere wegen aan een duurzame economische toekomst willen
werken.

Voor de boeddhist Tideman is spirituele inspiratie belangrijk bij het zoeken
naar een oplossing uit de wereldwijde malaise. Het aandelenkapitalisme kraakt in
zijn voegen. "Aan het casinogedrag hangt een prijskaartje. De wereld heeft niet
genoeg hulpbronnen. De gewone belastingsbetaler draait er uiteindelijk voor op",
constateert hij.

"Met de klimaatverandering en de financiële crisis is dat allemaal ook
relevanter geworden, ook voor de gewone burger. Tien jaar geleden waren we
misschien goedbedoelende zwevers, nu hebben we bijgedragen aan een begin van een
discussie over een nieuwe economie. Je kunt niet doorgaan met bussiness as
usual. Er moet een andere weg komen. We hebben leiders nodig met een visie,
mensen als de dalai lama. Maar ook naar Wijffels en Lubbers moet meer geluisterd
worden. Dat zijn niet zomaar gepensioneerden met een paar mooie woorden."

Pasklare antwoorden zijn er niet, erkent Tideman. "Laten we erkennen dat we met
elkaar naar een andere oplossing moeten en niet teruggaan naar wat ondeugdelijk
is gebleken. De mensheid heeft voor grotere uitdagingen gestaan. Winst maken om
de winst moet uit het systeem, we moeten nadenken over een socialere en
ecologische economie. Ook mondiaal."

Wat is dan het bijzondere aan een boeddhistische weg naar een nieuw economisch
en financieel model? De dalai lama sprak deze week van compassie in het
economische veld in plaats van competitie. Geld verdienen is niet erg, maar niet
als dat alleen de "eigen begeerte bevredigt. Het gaat om delen, zorg voor
anderen." Zo'n uitgangspunt is evengoed katholiek of calvinistisch, zoals de
zorg voor de aarde en de angst voor het uitputten van de hulpbronnen door vele
stromingen wordt gedeeld.

Ruud Lubbers merkte gisteren op dat spiritualiteit steeds meer betekenis krijgt
in het bedrijfsleven, iets dat Tideman beaamt. Moet ondernemend Nederland dan
massaal gaan mediteren om uit het dal te komen? Het antwoord kwam van de dalai
lama zelf. "Als ik verantwoordelijk zou zijn voor de economie, zou de boel
instorten", grapte hij, om vervolgens met een serieuzere ondertoon de bankiers,
ondernemers, consulenten en oud-politici de belangrijkste al getrokken les uit
de financiële crisis te lezen: "Wie te veel bezig is met geld, vertroebelt zijn
geest."

LOAD-DATE: June 5, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              69 of 144 DOCUMENTS



                                  De Telegraaf

                              6 juni 2009 zaterdag

BRITSE KUST weer in trek...;
MILJARDEN GEÏNVESTEERD IN  VERNIEUWING VERGANE GLORIE

SECTION: REISKRANT; Blz. 19

LENGTH: 1067 woorden

SAMENVATTING

De Britse kust hoopt dat de dure euro en de economische crisis de inwoners en
buitenlanders weer naar het eigen strand trekt. Ze zullen er ingrijpend
veranderde plaatsen aantreffen. Er zijn miljarden geïnvesteerd om de vergane
glorie op te knappen. Als het nu niet lukt, lukt het nooit meer. WEYMOUTH -
Vroeger toen het leven eenvoudiger was en de zomers langer leken toog de
gemiddelde Brit ieder jaar twee weken naar de eigen kust. In de vertrouwde geur
van fish and chips trok men - weer of geen weer - de kleren uit om het witte vel
razendsnel om te toveren in een gezellig vakantierood. De kinderen werden zoet
gehouden met schep en emmer en als ze echt begonnen te zeuren dan was er altijd
Punch and Judy, de Britse variant op Jan Klaassen en Katrijn. Hoogtepunt van de
vakantie was als ze na lang zeuren eindelijk op de ezels mochten rijden die op
het strand stonden.

VOLLEDIGE TEKST:

Ouderen zochten vertier op de pier waar ze met bingo een gokje waagden of de
beentjes van de vloer gingen in de danszaal, waar een doorgaans zeer gezellig
maar niet al te best bandje 'Rock around the clock' speelde.

Jaren vol economische voorspoed en een ijzersterk pond zorgden er echter voor
dat de Britse Jan Modaal en zijn gezin hun heil elders gingen zoeken. Geholpen
door de opkomst van de prijskrakende luchtvaartmaatschappijen streken ze massaal
neer op de altijd zonnige Spaanse costa's.

Deze zomer moet 'the Great British Holiday' een comeback maken. De verwachting
is dat door de economische crisis en het zwakke pond de Brit massaal thuis
blijft en het land mede daardoor ook aantrekkelijk is voor buitenlanders. .

Tien jaar geleden vond de Britse minister voor Toerisme, Kim Howells, sommige
kustplaatsen "tot op het bot verrot". Hij zag baaien vol afgebladderde hotels,
bijna in de zee zakkende pieren en treurige amusementshallen die alleen nog maar
goed waren om hangjongeren een plek te bieden.

Het roer moest dus om. De beroemdste en mogelijk ook de beruchtste badplaats -
vanwege het als goedkoop geziene karakter - Blackpool ging plotseling aan kunst
doen en gokte (tevergeefs) op de komst van een prestigieus casino. Brighton
zette in op de homobeweging die de plaats weer 'hip' maakte. St. Ives kreeg een
dependance van Tate Modern. En in Boscombe, een buitenwijk van Bournemouth in
Dorset, wordt het eerste kunstmatige rif voor surfers in Europa aangelegd. Het
moet in september klaar zijn. Door het rif worden de golven hoger en langer
waardoor een paradijs voor surfers ontstaat. De hele kustlijn van Boscombe is
voor in totaal elf miljoen pond van een facelift voorzien.

Een ander opmerkelijke initiatief is om in Bournemouth en buurman Poole de euro
als betaalmiddel te accepteren. Niet alleen overigens om de buitenlandse toerist
te plezieren maar om Britten te trekken. Initiatiefneemster Sheron Crossmann
legt uit. "Ik had na een trip naar Frankrijk nog tien euro in mij zak zitten en
vroeg hier in een pub of ik daarmee mocht betalen. Dat kon. Ik besefte dat heel
veel Britten zo een voorraadje euro's ergens in een sok hebben liggen en dat
veel van hen nu niet naar een Euro-land op vakantie gaan. Dan kunnen ze het hier
mooi opmaken." Inmiddels accepteren steeds meer gelegenheden in Bournemouth en
Poole de euro. Een wandeling door Bournemouth maakt duidelijk dat er veel is
veranderd. 'Verrot' is het hier allang niet meer. Twee jaar geleden bleek zelfs
dat de stad de meest gelukkige van het land was. Ruim 80 procent van de inwoners
zei dat ze 'happy with life' waren. Een jaar later bleek dat de gemeente de
meest veilige van Engeland en Wales was. Het imago van een stoffige stad voor
bejaarden is ook afgeschud. De gemiddelde leeftijd van al die  163.000 inwoners
is nu 41 jaar.

Een mooi voorbeeld van hoe die verandering tot stand kwam is het Urban Beach
Hotel. Een trendy hotel met zeer eigentijds interieur waar het jonge personeel
op mountain bikes naar je toekomt. Een paar jaar geleden was dit een vervallen
Bed&Breakfast met bloemetjesbehang waar de gaten in vielen. Dat zo'n metamorfose
ook financieel lucratief is, bevestigt de jonge eigenaar Mark Cribb. "Voordat we
het overnamen werd er 58.000 pond per jaar omgezet. Nu 1,2 miljoen."

Het gaf Cribb genoeg vertrouwen om in het op loopafstand gelegen Boscombe het
Urban Reef Restaurant te openen. Modern en goed voedsel is het motto dan komen
volgens Cribb de klanten wel: "Bij de golven ben je toch altijd gelukkiger." Dat
heeft ook topkok Jamie Oliver ontdekt. In een ander teken van een culinaire
wedergeboorte van de kust opende hij restaurants in Brighton en Cornwall. Maar
ook minder bekende goden rekenen af met de gedachte dat er in Groot-Brittannië
niet goed gegeten kan worden. Niemand is minder begeesterd dan Pete Miles. De
lokale visser uit Poole vaart iedere ochtend uit en de vangst staat 's avonds op
de kaart in zijn restaurant Storm en dat proef je. Perry's Weymouth heeft een
prachtig uitzicht op de pittoreske haven en ook hier staat dus werkelijk
uitmuntende vis op het menu. Niet dat er geen fastfood meer te verkrijgen is,
maar het niet langer allesbepalend.

Koning

Het wat verderop gelegen Weymouth, met zijn langgerekte halfronde baai met het
fijnste zand van het land, werd in 1760 door niemand minder dan koning George
III op de toeristische kaart gezet. De 'gekke' koning (in The Madness of King
George magistraal vertolkt door Nigel Hawthorne ook bekend van de tv-serie Yes,
Minister) werd om te genezen naar Weymouth gestuurd en kwam daar maar liefst 17
zomers lang. De bevolking was dolenthousiast. Naar verluidt schilderde iedereen
'God save the King' boven zijn deur. Men is de vorst nog steeds dankbaar. Recent
werd zijn standbeeld op de Esplanade nog gerestaureerd.

Wie goed kijkt ziet dat er in Weymouth en het daar vlak achter gelegen Portland
nog wel het een en ander kan veranderen. Sommige hotels zien er wat 'tired'
(moe) uit, zoals de Britten dat beleefd noemen. Het is een probleem dat snel
verholpen zal worden. Weymouth ligt midden in de 95 mijl lange Jurassic Coast',
dat vanwege de geologische waarde op de Werelderfgoedlijst van UNESCO is
geplaatst, en wordt bovendien in 2012 'vanzelf' wereldberoemd als hier de
Olympische zeilwedstrijden worden gehouden. Er worden miljoenen in de plaats
gepompt die er dan op zijn paasbest bij moet liggen. Het hypermoderne
watersportcentrum is al klaar.

Meer info:

www.visitbritain.com

www.visitweymouth.co.uk

www.bournemouth.co.uk

LOAD-DATE: June 5, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              70 of 144 DOCUMENTS



                                  De Telegraaf

                              6 juni 2009 zaterdag

"Wees niet zo'n SUKKEL;
RIJK OPPELAAR (65) dacht met Thaise nieuw leven te beginnen, maar kwam bedrogen
uit   "Haar advocaat betichtte mij van bedreiging, verkrachting en
mishandeling"

SECTION: FEATURE; Blz. 2

LENGTH: 1673 woorden

SAMENVATTING

Vorige week was in het nieuws dat wraakzuchtige moeders hun aanstaande ex-mannen
steeds vaker de cel in liegen, met valse beschuldigingen van incest. Zo zat het
niet bij de 65-jarige Rijk Oppelaar. "Maar in de stukken naar de rechter
betichtte haar advocaat me wel van bedreiging, verkrachting en mishandeling. Ik
was en ben daar kapot van. Ook al heb ik die excuusbrief." Winnaar van alle
processen was hij, maar ook de grote verliezer: "De rechter bepaalde dat ze de
lening terug moest betalen aan me. Tot op heden heb ik geen cent gezien. Ik wil
mensen waarschuwen." HEEMSTEDE, zaterdag Panoramisch is het uitzicht over
Heemstede vanuit het flatje. "Dat wel", zegt Rijk Oppelaar (65). Zijn
vooruitzicht is lang zo mooi niet, al heeft-ie dan nu dit dak boven zijn hoofd.
"Elf maanden heb ik gezworven. Liep langs de straat, logeerde bij mijn kinderen,
leefde in een caravannetje."

VOLLEDIGE TEKST:

Zijn verhaal is een klassieker. Dat van een man op vrijersvoeten, die in de
zevende hemel zweefde, en zo uit de lucht als een baksteen op de grond
kletterde. "Ik ben behoorlijk naïef geweest, en ik wilde alleen maar helpen",
zegt Rijk Oppelaar. "Nu moet ik andermans schuld aflossen, 28.000 euro, van mijn
aow'tje en een pensioentje van 125 euro in de maand. Alle processen heb ik
gewonnen, maar ik zie tot op de dag van vandaag geen cent terug."

Hij is de schaamte voorbij: "Ik ben een mensenmens, maar ik heb zo veel
bureaucratie en onbegrip meegemaakt dat ik er bijna gek van ben geworden. Ik wil
niet langer zwijgen. Ik wil mensen waarschuwen: wees niet zo'n sukkel als ik."

"Mijn huwelijk liep na veertig jaar op de klippen in 2004. Het was goed tussen
ons, maar we hadden al jaren een broer-zusrelatie. Ik zocht elders mijn vertier,
al loop ik daar niet graag mee te koop. In een massagesalon ontmoette ik in 2005
Rin, een Thaise van 40 jaar. Zij prees mij de hemel in en daar was ik op dat
moment, midden in de scheidingsperikelen, heel gevoelig voor. We kregen een
affectieve relatie." Het juridische jargon is de huisschilder eigen geworden, de
afgelopen tijd.

"Ik werd verliefd, en zij ook, dacht ik. Samen vonden we een zolderverdiepinkje.
Klein en beschimmeld, maar door een roze bril is alles prachtig. Haar dochter,
een lief kind van een jaar of 16, kwam bij ons wonen. Ik begon een nieuw leven,
althans dat dacht ik."

Samsam deden ze de huur en de boodschappen: "Mij zinde het niet dat ze in die
salon bleef werken." Met een schouderophalen verontschuldigt hij zich voor die
hypocrisie. "Nou kennen de Thai in Nederland elkaar allemaal, dus ze had zo een
andere baan. In Haarlem, traditionele Thaise massage. Zonder seks."

Ondertussen verhuisden ze met zijn drietjes naar een groter appartement. "Op een
avond vertelde zij dat haar baas de tent ging verkopen. Ze vroeg of ik de salon
niet voor haar wilde kopen. Ik had geen cent, ik moest ook alimentatie betalen.
Maar mijn schildersbedrijfje, een eenmanszaak, had wel een krediet. Een rekening
voor het geval dat, voor als de auto het zou begeven. Tot dan had ik er nooit
één cent afgehaald. De bank maande me zelfs om het krediet wel in leven te
houden."

"Ik besloot haar die 25.000 euro te lenen. Na contact met de bank kon ik het zo
opnemen, een 'blauwe ogen'-gesprek was niet nodig. Alles heb ik geregeld voor
haar, de huur, de Kamer van Koophandel, ik heb het pand geschilderd. Na die
eerste drukte heb ik het contract opgesteld. Een schuldbekentenis van 25.000
euro, tegen de bankrente van 6 procent. In 24 maanden terug te betalen."

Sanskriet

Het contract ligt voor hem, gedateerd op 31 maart 2006. "Voor de rechter zei ze
later dat ze niet begrepen had dat het een lening was, omdat ze de taal niet
sprak. Haar eerste woorden tegen mij waren in het Nederlands, samen spraken we
Engels. Ik had haar het contract voorgelezen in het Nederlands én in het Engels.
En ik had het - Sanskriet beheers ik niet - door haar dochter laten vertalen in
het Thais. Ze tekende en ze wist wat ze tekende. Ik gaf haar een duplicaat en
legde het origineel in een kluisje."

"Die eerste tijd was alles rozengeur en maneschijn. Tijdens een strandwandeling
vertelde ze dat ze een van haar werkneemsters wilde ontslaan. Ik vond dat een
stomme zet: die vrouw was juist heel goed en wist klanten aan zich te binden.
Maar volgens Rin speelde ze de baas en ze gooide haar eruit. De omzet kelderde
direct, en dat bracht spanning met zich mee. Mij had ze ondertussen nog geen
penning afbetaald, maar na drie maanden viel de eerste banknota op de mat: 500
euro rente. Toen ik haar maande dat ze me wel moest betalen, reageerde ze
narrig, ze mokte en we kregen woorden."

Voorbij was de idylle. "Omdat we vrij duur huurden, verhuisden we naar een
goedkopere woning. Zij trok wel bij een vriendin in, maar volgens mij had ze al
snel een nieuwe vriend. Haar dochter woonde eerst nog een tijdje bij mij. Ik had
te doen met haar, wilde het kind wat stabiliteit bieden, ze zat in haar
examenjaar."

De liefde tussen Rijk en Rin bekoelde tot onder het vriespunt. Oppelaar verhaalt
van krijsen, smijten met dingen, van weken zwijgen. De prelude van de slotscène.
Waarbij zijn rol ook niet bepaald ridderlijk was, bekent hij. Zo zette hij haar
uit de auto, en verving hij het voordeurslot terwijl haar identificatiebewijs,
kleren en de schoolboeken van haar dochter binnen lagen.

Bergafwaarts ging het met Oppelaar. "De huur kon ik niet meer opbrengen, ik
zegde op en stond op straat. "Ik zwierf langs de straat, sliep bij mijn ene
zoon, logeerde bij de andere, bivakkeerde maanden op een camping. Mijn werk ging
eronder lijden, een goede klant vroeg me wat er was en ik brak." Ook nu is dat
het sein voor de traanbuissluizen. "Laat me maar even", snikt Oppelaar. De klant
raadde hem aan een advocaat in de arm te nemen, om de geleende centen terug te
krijgen. "En dat heb ik gedaan."

Het vonnis is gedateerd op 24 oktober 2007. Zij moet het geld terugbetalen, plus
de rente, plus de proceskosten. "Haar advocaat, de heer Steenbergen uit
Sassenheim, tekende hoger beroep aan: zij zou niet begrepen hebben wat ze
ondertekende. Dat beroep werd op 18 februari 2009 niet-ontvankelijk verklaard."
Onlangs kreeg Oppelaar zijn flatje, dat hij met hulp van familie kon inrichten.
Eind goed, al goed, zou een mens denken.

"Maar er is zo veel gebeurd. In de stukken naar de rechter betichtte haar
advocaat me van mishandeling, verkrachting en oplichting. En er werd iets ergers
geïnsinueerd, iets met haar dochter. Zo verschrikkelijk. Mijn ex-vrouw, zij
heeft overigens het geluk weer gevonden, schreef nog een briefje dat ik haar
nooit met ook maar één vinger te na was gekomen."

"Op aanraden van mijn raadsman heb ik de deken van de Orde van Advocaten
hierover een brief geschreven. De deken zei dat zijn gedrag laakbaar was, en een
advocaat onwaardig. En daarop kreeg ik deze brief." Advocaat Steenbergen erkent
dat hij zich heeft laten meeslepen en zich onzorgvuldig heeft uitgelaten over
Oppelaar en zijn omgeving. 'Ik ben u excuus verschuldigd en ik hoop dat u mijn
excuses wilt aanvaarden.' "Die brief inlijsten? Nee, ik ben er niet blij mee.
Het is allemaal wel gezegd. En daar ben ik nóg kapot van."

Intussen heeft Rijk Oppelaar nog geen cent terug. "Ik vis achter het net, de
schuld is opgelopen tot 28.000 euro. Zij zegt dat ze geen geld heeft. Als ik
beslag laat leggen kost me dat geld. En dat heb ik niet Ik heb mijn recht
gekregen, maar ik geloof niet meer in écht recht. Ik moet het geld aanzuiveren,
en nog even en ik zit in de schuldsanering. Dat is toch krom. Er werd
gesuggereerd dat ik de zaak maar over moest nemen. Maar die is, denk ik, half
failliet, en ik heb trouwens niks met Thaise massage. Trouwens, geen Thaise wil
voor me werken, die gemeenschap is zo klein en hecht."

Vonnis

Een woordvoerster van gerechtsdeurwaarderskantoor Mellema BV uit Beverwijk kan
niet op dit dossier ingaan: "Maar over het algemeen is het zo dat als er vonnis
is gewezen jegens iemand, de tegenpartij beslag kan laten leggen als er iets te
halen valt. Valt er niets te halen, dan komen de kosten voor rekening van
diegene die de opdracht geeft. Wel is het zo dat diegene de kosten dan weer kan
verhalen op degene tegen wie de vordering loopt."

Vlak na openingstijd neemt Rin zelf de telefoon op bij de massagesalon in
Haarlem: "Geen tijd. Ik ben druk met schoonmaken en er is iemand." Als ze hoort
waar het over gaat, maakt ze even tijd: "De zaak is dicht. Geen inkomen. Ik wil
betalen, maar geen geld. Hij gekoopt voor mij. Ik spreek niet goed Nederlands.
Engels nog minder." Ze geeft het mobiele nummer van "een goede vriend". Die
zegt: "Oppelaar heeft er alles aan gedaan om de zaak kapot te maken. Zij is nu
brodeloos en kan hem niet betalen."

Haar advocaat mr. P.W.M. Steenbergen uit Sassenheim, stelt dat mevrouw graag
terug wil betalen: "Ze respecteert het vonnis. Maar er is geen omzet, dus ook
geen geld. Voor haar onderneming is het een slechte tijd. Ik vind het vreemd dat
de heer Oppelaar nu zijn verhaal aan een krant doet, terwijl hij een
betalingsregeling heeft voorgesteld en wij daarover bedenktijd hebben. En dat is
niet een-twee-drie geregeld. Dit zal het allemaal niet positief beïnvloeden of
bespoedigen. Jammer dat hij de zaak gewonnen heeft. En dít past wel weer in het
plaatje." Welk plaatje? "Van iemand die erg zijn best doet om gelijk te
krijgen."

Nou hij toch aan de lijn is: hoe luiden zijn beschuldigingen tegen Oppelaar
eigenlijk? "Dat ging mondeling." Steenbergen zegt dat hij zich baseerde op de
informatie die zijn cliënte hem verstrekt had. "Excuusbrief! Heeft u die gezien
dan? Oh." Meteen refereert hij aan de schoolspullen en het identificatiebewijs
die Oppelaar achterhield: "Kínderachtig!" Later: "En het gaat om een beperkt
bedrag."

Niet voor Rijk Oppelaar: "Ik heb niks meer. Ik wist dat ze het in Thailand niet
luxe hebben en ik wilde haar een leven geven. En lig nu zelf zowat voor Jaffa.
Ik ben niet meer de gewone man die ik altijd ben geweest. Buiten loop ik met
mijn borst vooruit. Show, vanbinnen ben ik kapot. Ik ben een sukkel. Ik ben
alles kwijt, mijn leven is verwoest."

LOAD-DATE: June 5, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              71 of 144 DOCUMENTS



                                  De Telegraaf

                              5 juni 2009 vrijdag

Kool wil volk de mond snoeren;
PvdA-wethouder eist meer invloed van elite  Overlaten aan publiek is gevaarlijk

SECTION: HAAGLANDEN; Blz. 33

LENGTH: 320 woorden

SAMENVATTING

door Timoteus Waarsenburg DEN HAAG, dinsdag Wethouder Henk Kool wil dat de
Haagse intellectuele elite opstaat om het gewone volk de mond te snoeren.
Volgens de wethouder is dat nodig om grote bouwprojecten in de stad te kunnen
laten doorgaan en de aanhang van Geert Wilders in toom te houden.

VOLLEDIGE TEKST:

De PvdA-wethouder doet zijn opmerkelijke uitspraken in een interview met het
vakblad voor bestuurders, ambtenaren en stedenbouwkundigen Bedrijventerrein.
"Als politici proberen wij de stad te verbeteren", zegt de sociaaldemocraat.
"Daarvoor hebben we steun nodig uit de maatschappij. Waar ik mij vooral aan
stoor, is dat het nogal stil blijft vanuit de intellectuele hoek. Zij doen
vrijwel niets in het maatschappelijk debat. Zij zeggen niet dat een bepaalde
ontwikkeling juist goed is. Alleen de tegenbeweging laat zich horen. Die is
bovendien sterk verjuridiseerd. Als je als tegenstander je gelijk niet kan halen
tijdens de inspraak, ga je gewoon naar de rechter."

Protesten

Kool, die deze tendens ook als een grote bedreiging ziet voor 'ambitieuze
politici', geeft als voorbeeld de voorgenomen bouw van twee gigantische
woontorens van honderd meter hoog bij het Verhulstplein. "Als hoogbouw ergens
kan in deze stad is het daar", zegt hij. "Maar het leidde tot enorme protesten
van omwonenden en nu is de hoogte aangepast tot vijftig meter. Ik vraag me dan
af: waar zijn de intellectuelen? Je hoort ze niet, ze laten het aan het publiek
over en dat is levensgevaarlijk."

Volgens de PvdA-politicus is het weliswaar goed om te luisteren naar de
tegenbeweging, maar moet het volk niet te veel te zeggen hebben. "Veranderingen
komen dikwijls uit de intellectuele bovenlaag van een maatschappij", stelt de
sociaaldemocraat onomwonden. "Die bovenlaag heeft zich echter de laatste
decennia teruggetrokken, houdt zijn mond, vindt het wel best. En daarmee geven
ze ruimte aan het crapuul van Wilders en de zijnen."

LOAD-DATE: June 4, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              72 of 144 DOCUMENTS



                                  De Telegraaf

                              5 juni 2009 vrijdag

Onbegrip breekt rechters op;
"Vrouwe Justitia hoort blind en doof te zijn"

SECTION: WATUZEGT; Blz. 6

LENGTH: 824 woorden

SAMENVATTING

De veroordeling van de man die vorig jaar hoofdagente Gabriëlle Cevat doodschoot
tot 12 jaar cel en tbs in plaats van de geëiste 18 jaar, heeft tot veel woede en
verdriet geleid bij haar nabestaanden, vrienden en collega's. Hun
verontwaardiging en ongeloof werden openlijk gedeeld door politici en minister
Ter Horst (Binnenlandse Zaken) noemde de uitspraak "een denkfout". Zij werden
onmiddellijk op de vingers getikt door de president van de Hoge Raad, die liet
weten dat politici de rol van rechters moeten respecteren.

VOLLEDIGE TEKST:

De Stelling van de Dag luidde: Rechterlijke macht is respect kwijt.

Dit wordt bevestigd door 90% van de ruim 5500 mensen die onze enquête invulden,
waarbij uit de reacties blijkt dat er vooral veel onbegrip heerst en de
overtuiging: "Het lijkt wel of rechters totaal niet weten wat er speelt in de
maatschappij!"

"Ze tonen veel te veel begrip voor de daders" want "ze spreken vaak een
'sociale' straf uit, maar de crimineel denk echt niet sociaal". Deze lezer doelt
op een lage straf en dat is het grootste struikelblok. Vooral omdat
"slachtoffers het idee krijgen dat ze in de kou staan en dat misdaad loont".
Velen vinden ook dat "rechters te links" zijn.

"Vrouwe Justitia hoort blind en doof te zijn en te oordelen los van functie,
rang, religie, ras, geslacht, politici", vertolkt een van de neestemmers de
algemene teneur aan die kant.

Dat is inderdaad het bekende beeld van de rechtspraak: geblinddoekt om zonder
aanziens des persoons te wikken en te wegen en zo een messcherp oordeel te
vellen.

Maar moet de rechterlijke macht ook doof zijn voor de gevoelens en wensen uit de
samenleving?

Ja, want "in tegenstelling tot politici laten de rechters zich niet leiden door
de waan van de dag", prijzen zowel voor- als tegenstemmers. Tegelijk lokt dit
ook weer het veelvuldige verwijt "ze zitten in een ivoren toren" uit.Kortom:
"Rechters dienen zich te houden aan de wet, maar een beetje common sense kan ook
geen kwaad. Het moet niet zo zijn dat we een volksgericht krijgen."

Uitleg

"Rechters kunnen meer gebruikmaken van de maximale strafmaat", aldus een ander,
die er nog aan toevoegt: "en beter in lekentaal uitleggen waarom ze tot een
beslissing zijn gekomen."

Dat raakt een belangrijk punt, want liefst 92% vindt dat rechters meer en beter
verantwoording moeten afleggen.

"Het taalgebruik is oorzaak van onbegrip." Waarschijnlijk is dat ook de reden
dat op de vraag of de vonnissen in strafzaken voldoen aan uw gevoel van
rechtvaardigheid liefst 66% 'slecht' en nog 26% 'matig' antwoordt.

Duidelijke uitleg is echter nog geen instemming. Een van de rechters in de
zaak-Cevat, mevrouw mr. Falger, kreeg onlangs ook al kritiek van politie en
politiek dat zij te mild had gevonnist in een zaak over mishandeling, bedreiging
en belediging van Amsterdamse agenten. De officier eiste dubbele straffen, zoals
de Tweede Kamer had voorgesteld.

Rechter Falger vond dat te ver gaan, want: "Politiemensen weten nu eenmaal dat
zij met agressie te maken kunnen krijgen."

Met dit argument is slechts 16% het eens. Wat meer mensen (29%) vinden het
onjuist om geweld tegen agenten dubbel zwaar te straffen.

Overigens legde rechter Falger toen straffen op die zo'n 70% zwaarder waren dan
wanneer de slachtoffers gewone burgers waren geweest.

Cevat

De rechtbank kwam bij Franklin F. onder meer tot een lagere straf omdat niet
bewezen is dat hij wist dat de in burger geklede Gabriëlle Cevat politieagent
was op het moment dat hij schoot. Het OM denkt van wel, omdat haar
legitimatiepas op de grond werd gevonden. De rechters menen echter dat daarmee
niet vaststaat dat zij zich kon legitimeren voordat ze werd vermoord. Voor deze
gedachtegang heeft ruim driekwart van u totaal geen begrip.

Verder werd verzwaring van de straf mede geschrapt vanwege de prognose dat de
tbs-behandeling van de 50-jarige F., na zijn 12 jaar celstraf, erg lang kan gaan
duren - mogelijk tot de dood erop volgt. Is het dan wel zinvol om tbs, bedoeld
om terugkeer in de maatschappij mogelijk te maken, op te leggen? Een ruime
meerderheid (65%) vindt van niet, waarbij door sommigen wel wordt aangetekend
dat de straf zo toch eigenlijk "neerkomt op levenslang".

Diverse mensen wezen er ook op dat de rechtsgang nog niet ten einde is. In hoger
beroep kan het vonnis immers weer worden herzien en kunnen eventuele fouten
worden hersteld.

Vertrouwen

De zorgen van de president van de Hoge Raad, mr. Corstens, dat het vertrouwen in
de rechtspraak onder druk is komen te staan doordat "politici zich steeds vaker
bedienen van openlijke kritiek", lijken in ieder geval niet nodig. Slechts 17%
zegt dat zijn opinie over de rechterlijke macht wordt beïnvloed door uitspraken
van politici. "Die moeten de hand in eigen boezem steken. Zij maken wetten en
rechters voeren die uit. Blijkbaar zijn de wetten niet expliciet genoeg", is een
veel genoemde reactie.

"Ik heb meer vertrouwen in rechters dan in politici", luidt een veelzeggende
verklaring.

Sylvia Kalberg

LOAD-DATE: June 4, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              73 of 144 DOCUMENTS



                                  De Telegraaf

                             4 juni 2009 donderdag

Ook Cevat-uitspraak van 'milde' rechter;
Knoops juist   lovend over   oordeel van  rechtbank

SECTION: BINNENLAND; Blz. 3

LENGTH: 913 woorden

SAMENVATTING

door Fred Soeteman AMSTERDAM, donderdag De Amsterdamse rechter mevr. mr. Q.R.M.
Falger, die volgens hoofdcommissarissen te mild heeft gevonnist in strafzaken
tegen belagers van politiemensen, blijkt ook medeverantwoordelijk voor de
straftoemeting aan de moordenaar van hoofdagente Gabriëlle Cevat.

VOLLEDIGE TEKST:

Haar opvatting dat "politiemensen nu eenmaal weten dat zij met agressie te maken
kunnen krijgen", weerhield haar er als politierechter tien dagen geleden niet
van delinquenten wegens mishandeling, bedreiging en belediging van agenten zo'n
70 procent zwaarder te bestraffen dan wanneer de slachtoffers gewone burgers
waren geweest. Maar haar motivering om niet blindelings de eis te volgen om er
100 procent van te maken, werd zelfs door de minister van Binnenlandse Zaken
betiteld als "een denkfout".

Daarmee is gemakshalve voorbijgegaan aan de al vaker geuite fundamentele mening
- ook van de Hoge Raad - dat in het licht van de scheiding der machten
bestuurders zich bij voorkeur niet hebben uit te laten over rechterlijke
beslissingen, hoe emotioneel begrijpelijk of electoraal verklaarbaar zoiets ook
kan zijn. De president van de Hoge Raad, mr. G. Corstens, riep politici gisteren
nog eens uitdrukkelijk op respect voor de rechter uit te dragen omwille van de
rechtsstaat.

Franklin F. doodde 9 juli vorig jaar de niet in uniform geklede politievrouw
Cevat (28), die hem in haar auto door Amstelveen had achtervolgd en hem wilde
aanspreken op zijn slingerende weggedrag. De rechtbank heeft vastgesteld dat
niet aannemelijk is geworden dat hij tijdens het schieten wist dat hij met een
politieagente van doen had. Had hij het wél geweten, dat zou dat een
strafverzwarende omstandigheid zijn geweest, aldus het vonnis van de meervoudige
strafkamer waarvan mevr. Falger met haar collega mr. J. Knol en president mr.
G.P.C. Janssen deel uitmaakte.

Hoewel hij het verdriet en de teleurstelling bij de nabestaanden van het
slachtoffer ten volle respecteert, spreekt advocaat en hoogleraar mr. dr. G.G.J.
Knoops van "hoogstens een saillant detail" als het gaat over de strafbedeling
waarmee rechter Falger zich nu tweemaal achtereen in de schijnwerpers heeft
geplaatst. In het Cevat-vonnis valt Knoops bij uitstek de weging van alle
factoren op: "Het is zeker niet een volstrekt onbegrijpelijke redenering."

Politieke partijen hebben begrip voor de oproep van de Hoge Raad, maar
benadrukken dat zij zich ook in het publiek debat moeten kunnen mengen. "Dat de
integriteit van rechters niet in twijfel moet worden getrokken, daar ben ik het
mee eens", aldus VVD-Kamerlid Teeven. "Maar politici zijn ook spreekbuis van
degenen door wie ze gekozen zijn."

Het CDA vindt dat rechters een discussie over strafhoogten niet als kritiek op
moeten vatten. "Als wij vinden dat er zwaarder gestraft moet worden spreken we
onszelf aan", aldus CDA-Kamerlid Van Haersma Buma. "Wij zijn van de wetten en de
regels."Haar opvatting dat "politiemensen nu eenmaal weten dat zij met agressie
te maken kunnen krijgen", weerhield haar er als politierechter tien dagen
geleden niet van delinquenten wegens mishandeling, bedreiging en belediging van
agenten zo'n 70 procent zwaarder te bestraffen dan wanneer de slachtoffers
gewone burgers waren geweest. Maar haar motivering om niet blindelings de eis te
volgen om er 100 procent van te maken, werd zelfs door de minister van
Binnenlandse Zaken betiteld als "een denkfout".

Daarmee is gemakshalve voorbijgegaan aan de al vaker geuite fundamentele mening
- ook van de Hoge Raad - dat in het licht van de scheiding der machten
bestuurders zich bij voorkeur niet hebben uit te laten over rechterlijke
beslissingen, hoe emotioneel begrijpelijk of electoraal verklaarbaar zoiets ook
kan zijn. De president van de Hoge Raad, mr. G. Corstens, riep politici gisteren
nog eens uitdrukkelijk op respect voor de rechter uit te dragen omwille van de
rechtsstaat.

Franklin F. doodde 9 juli vorig jaar de niet in uniform geklede politievrouw
Cevat (28), die hem in haar auto door Amstelveen had achtervolgd en hem wilde
aanspreken op zijn slingerende weggedrag. De rechtbank heeft vastgesteld dat
niet aannemelijk is geworden dat hij tijdens het schieten wist dat hij met een
politieagente van doen had. Had hij het wél geweten, dat zou dat een
strafverzwarende omstandigheid zijn geweest, aldus het vonnis van de meervoudige
strafkamer waarvan mevr. Falger met haar collega mr. J. Knol en president mr.
G.P.C. Janssen deel uitmaakte.

Hoewel hij het verdriet en de teleurstelling bij de nabestaanden van het
slachtoffer ten volle respecteert, spreekt advocaat en hoogleraar mr. dr. G.G.J.
Knoops van "hoogstens een saillant detail" als het gaat over de strafbedeling
waarmee rechter Falger zich nu tweemaal achtereen in de schijnwerpers heeft
geplaatst. In het Cevat-vonnis valt Knoops bij uitstek de weging van alle
factoren op: "Het is zeker niet een volstrekt onbegrijpelijke redenering."

Politieke partijen hebben begrip voor de oproep van de Hoge Raad, maar
benadrukken dat zij zich ook in het publiek debat moeten kunnen mengen. "Dat de
integriteit van rechters niet in twijfel moet worden getrokken, daar ben ik het
mee eens", aldus VVD-Kamerlid Teeven. "Maar politici zijn ook spreekbuis van
degenen door wie ze gekozen zijn."

,,Zijn ze helemaal gek geworden'', aldus PvdA-Kamerlid Ton Heerts.

,,Wij gaan over de wetten, zij over het rechtspreken. Laat rechters eerst maar
in begrijpelijk Nederlands uitleggen waarom ze bepaalde straffen opleggen.''

LOAD-DATE: June 3, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              74 of 144 DOCUMENTS



                                  De Telegraaf

                              29 mei 2009 vrijdag

Politiek duikt weg voor de dalai lama;
Weigering van Balkenende krijgt navolging

SECTION: BINNENLAND; Blz. 7

LENGTH: 397 woorden

SAMENVATTING

door Hans Kuitert AMSTERDAM, vrijdag Een anti-dalai lama-virus heeft bestuurlijk
en politiek Nederland bevangen. Met zijn weigering de dalai lama te ontvangen,
krijgt premier Balkenende navolging van Kamervoorzitter Gerdi Verbeet en
Amsterdams eerste burger Job Cohen. De Haagse burgemeester Van Aartsen lijkt al
evenmin genegen om de winnaar van de Nobelprijs voor de Vrede (in 1989) en de
kampioen van de geweldloze weerbaarheid voor het oog van de natie te ontvangen.


VOLLEDIGE TEKST:

Cohen en Verbeet geven er de voorkeur aan 'verstoppertje' te spelen. Zo heeft
Cohen een schamele tien minuten ingeruimd voor een ontmoeting volgende week met
de dalai lama, maar zonder camera's erbij. Hetzelfde geldt voor Kamervoorzitter
Gerdi Verbeet, die volgende week vrijdag de Tibetaanse leider wel vluchtig de
hand zal aaien als hij de Kamer bezoekt, maar zonder pers erbij.

Nederland mag vooral niet weten dat de Tibetaanse Nobelprijswinnaar in ons land
is. Zo zal minister Maxime Verhagen wegduiken achter de habijten van geestelijke
leiders die met de Tibetaan zullen praten in de Haagse Jacobuskerk. Andermaal
worden hier camera's tot 'instrumenta non-grata' verklaard.

Peilingen

Gewone Nederlanders zijn bijzonder enthousiast over de komst van de dalai lama,
merkt Tsering Jampa, voorzitter van de Internationale Campagne voor Tibet. "Er
is sprake van korte ontmoetingen met politici, zonder camera's, zogenaamde
privédomeinen. Het is heel teleurstellend. Uit peilingen is gebleken dat 80
procent van de Nederlanders wil dat premier Balkenende de dalai lama ontmoet."

In de Amsterdamse gemeenteraad gingen stemmen op om de dalai lama te ontvangen,
maar een meerderheid haalde een streep door een daartoe strekkend voorstel van
D66 en Groenlinks. PvdA-wethouder Lodewijk Asscher liet bij die gelegenheid
weten dat de hoofdstad het standpunt van de regering moet volgen. En dat is de
dalai lama links laten liggen omdat het volgens Balkenende 'niets toevoegt'.

Asscher, ook gesteund door CDA en VVD in de Amsterdamse raad, vindt dat Tibet
een onderdeel is van handelspartner China en dat het buitenlandse beleid in Den
Haag wordt bepaald, niet in de hoofdstad.

Ook in Den Haag heeft D66, via fractieleider Marjolein de Jong, geprobeerd
burgemeester Jozias van Aartsen over te halen de door Balkenende te schuwen
Tibetaanse leider een onthaal te gunnen. Vooralsnog zonder resultaat.

LOAD-DATE: May 28, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              75 of 144 DOCUMENTS



                                  De Telegraaf

                               24 mei 2009 zondag

Koninginnedag in nieuw jasje?

SECTION: STAN HUYGENS JOURNAAL; Blz. 9

LENGTH: 527 woorden

SAMENVATTING

Prins Willem-Alexander en zijn adviseurs denken al langer na over de toekomst
van Koninginnedag. Wat te doen met dit populaire volksfeest wanneer de prins als
koning Willem IV aantreedt? Helder is dat het volksfeest bestaat bij de gratie
van de inzet van honderden Oranjeverenigingen en hun tienduizenden
vrijwilligers. De Bond van Oranjeverenigingen doet exclusief in deze krant een
duit in het zakje.

VOLLEDIGE TEKST:

"De viering van de dag van de monarchie is voor onze achterban het belangrijkste
evenement van het jaar. Het biedt miljoenen Nederlanders veel activiteiten en
gemeenschapszin", zegt bondsvoorzitter Michiel Zonnevylle.

Hij ziet, los van de troonswisseling en het drama in Apeldoorn, een directe
aanleiding iets te veranderen aan de opzet. "Van 1980 tot op heden brengen
koningin Beatrix en haar familie meestal een bezoek aan twee gemeenten in een
provincie. Maar vanwege de hoge kosten zijn steeds minder gemeenten bereid
Koninginnedag te organiseren. Ook het aantal geschikte gemeenten voor een
dergelijk dubbelbezoek wordt schaars. We moeten ons daarom bezinnen op de
huidige formule", aldus Zonnnevylle, die meent dat aan de datum 30 april en aan
de lokale betrokkenheid van de Oranjeverenigingen niet mag worden getornd.

Ook de gezamenlijke aanwezigheid van de Oranjes op een massabijeenkomst vindt
Zonnevylle een voorwaarde voor een geslaagde Koninginnedag, die straks misschien
ook een andere naam krijgt als er een Koning op de troon zit. Naar aanleiding
van de aanslag in Apeldoorn zal het aantal aanwezige familieleden volgend jaar
waarschijnlijk minder zijn. "Niet alleen uit veiligheidsoverwegingen, maar ook
vanwege de kosten en organisatietechnische redenen is dat verstandig."

Bij de keuze voor een nieuwe formule mag het volk niet worden vergeten,
benadrukt de Oranjebond. "Wij vinden dat de Koningin en haar familie te weinig
zichtbaar zijn voor de gewone man. Natuurlijk zijn er jaarlijks vele officiële
gelegenheden, maar daarbij is steeds een beperkt en select publiek aanwezig,
zeker geen doorsnee van de bevolking", zegt Zonnevylle. Hij ergert zich soms
groen en geel. "Bij veel officiële momenten is vaak sprake van een publiek dat
om politieke en andere redenen zelf geen voorstander is van de monarchie. Dat is
eigenlijke best cynisch."

Zijn er eigenlijk wel goede alternatieven? "Je kunt denken aan een grote
manifestatie op een centrale plek in het land, zoals in de Arena bij het
prinselijk huwelijk in 2002. In ieder geval moeten dan alle recent onderscheiden
Nederlanders aanwezig zijn", vindt Zonnevylle. Hij ziet verder kansen voor een
streekbezoek van de Oranjes op 30 april met inhoudelijke én openbare momenten.
Ook een groot tuinfeest behoort tot de alternatieven, waarbij het weer wel een
groot risico is.

"Als de huidige opzet blijft bestaan, iets dat bij onze leden de voorkeur heeft,
dan zal de Rijksoverheid de organiserende gemeenten financieel moeten
bijspringen. Het gaat tenslotte om onze nationale feestdag. Bovendien worden het
Nationaal 4 en 5 mei comité en haar activiteiten ook door het Rijk
gesubsidieerd", besluit Zonnevylle, die daarmee nadrukkelijk positie kiest in
het toekomstdebat.

LOAD-DATE: May 23, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              76 of 144 DOCUMENTS



                                  De Telegraaf

                               24 mei 2009 zondag

Koninginnedag in een nieuw jasje?

SECTION: STAN HUYGENS JOURNAAL; Blz. 9

LENGTH: 523 woorden

SAMENVATTING

Prins Willem-Alexander en zijn adviseurs denken al langer na over de toekomst
van Koninginnedag. Wat te doen met dit populaire volksfeest wanneer de prins als
koning Willem IV aantreedt? Helder is dat het volksfeest bestaat bij de gratie
van de inzet van honderden Oranjeverenigingen en hun tienduizenden
vrijwilligers. De Bond van Oranjeverenigingen doet exclusief in deze krant een
duit in het zakje.

VOLLEDIGE TEKST:

"De viering van de dag van de monarchie is voor onze achterban het belangrijkste
evenement van het jaar. Het biedt miljoenen Nederlanders veel activiteiten en
gemeenschapszin", zegt bondsvoorzitter Michiel Zonnevylle.

Hij ziet, los van de troonswisseling en het drama in Apeldoorn, een directe
aanleiding iets te veranderen aan de opzet. "Van 1980 tot op heden brengen
koningin Beatrix en haar familie meestal een bezoek aan twee gemeenten in een
provincie. Maar vanwege de hoge kosten zijn steeds minder gemeenten bereid
Koninginnedag te organiseren. Ook het aantal geschikte gemeenten voor een
dergelijk dubbelbezoek wordt schaars. We moeten ons daarom bezinnen op de
huidige formule", aldus Zonnevylle, die meent dat aan de datum 30 april en aan
de lokale betrokkenheid van de Oranjeverenigingen niet mag worden getornd.

Ook de gezamenlijke aanwezigheid van de Oranjes op een massabijeenkomst vindt
Zonnevylle een voorwaarde voor een geslaagde Koninginnedag, die straks misschien
ook een andere naam krijgt als er een Koning op de troon zit. Naar aanleiding
van de aanslag in Apeldoorn zal het aantal aanwezige familieleden volgend jaar
waarschijnlijk minder zijn. "Niet alleen uit veiligheidsoverwegingen, maar ook
vanwege de kosten en organisatietechnische redenen is dat verstandig."

Bij de keuze voor een nieuwe formule mag het volk niet worden vergeten,
benadrukt de Oranjebond. "Wij vinden dat de Koningin en haar familie te weinig
zichtbaar zijn voor de gewone man. Natuurlijk zijn er jaarlijks vele officiële
gelegenheden, maar daarbij is steeds een beperkt en select publiek aanwezig,
zeker geen doorsnee van de bevolking", zegt Zonnevylle. "Bij veel officiële
momenten is vaak sprake van een publiek dat om politieke en andere redenen zelf
geen voorstander is van de monarchie. Dat is eigenlijke best cynisch."

Zijn er eigenlijk wel goede alternatieven? "Je kunt denken aan een grote
manifestatie op een centrale plek in het land, zoals in de Arena bij het
prinselijk huwelijk in 2002. In ieder geval moeten dan alle recent onderscheiden
Nederlanders aanwezig zijn", vindt Zonnevylle. Ook een groot tuinfeest behoort
tot de alternatieven, waarbij het weer wel een groot risico is. Maar hij ziet
vooral kansen voor een streekbezoek van de Oranjes op 30 april met inhoudelijke
én openbare momenten.

De Oranjebond opteert echter voor handhaving van de bestaande formule. "Dan zal
de Rijksoverheid in de toekomst wel de organiserende gemeenten financieel moeten
bijspringen. Het gaat tenslotte om onze nationale feestdag. Bovendien worden het
Nationaal 4 en 5 mei comité en haar activiteiten ook door het Rijk
gesubsidieerd", besluit Zonnevylle, die daarmee nadrukkelijk positie kiest in
het toekomstdebat.

LOAD-DATE: May 23, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              77 of 144 DOCUMENTS



                                  De Telegraaf

                              22 mei 2009 vrijdag

Neuzen op de Pasar Neuzen op de Pasar

SECTION: HAAGLANDEN; Blz. 33

LENGTH: 142 woorden


Heerlijk eten op de Pasar Malam! De bekende Indische markt op het Haagse
Malieveld, die na vijftig jaar heeft besloten liever als Tong Tong Fair door het
leven te gaan, trok gisteren op de eerste dag meteen weer veel bezoekers.

Mensen met een Indische achtergrond maar ook 'gewone' Nederlanders trokken
massaal langs alle stalletjes en kraampjes met oosterse kleren, boeken, vruchten
en...snuisterijen. Een cobra van hout, kettingen of waaiers, deze Indische
kleinoden gaan altijd als warme broodjes over de toonbank. En dan hebben we het
nog niet eens over de stalletjes met spekkoek en de eethoek met ontelbare
restaurantjes waar de heerlijkste, op hout geroosterde saté wordt geserveerd.

Traditiegetrouw is er op de Pasar, die nog duurt tot en met 1 juni, weer veel
muziek van Indische artiesten zoals de Bintangs en Anneke Grönloh.

foto: Serge Ligtenberg

LOAD-DATE: May 21, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              78 of 144 DOCUMENTS



                                  De Telegraaf

                              22 mei 2009 vrijdag

'Laatste kans banken om klantvriendelijk te worden'

SECTION: FINANCIELETELEGRAAF; Blz. 26

LENGTH: 535 woorden

SAMENVATTING

UTRECHT - In alle analyses over het ontstaan van de huidige crisis in de
financiële sector kwamen veel bankiers tot een nogal opzienbarende conclusie: we
moeten de klant weer centraal gaan stellen. Hoogste tijd, vindt Bas Schuurmans,
adviseur bij Capgemini's Financial Services Sector. "Deze crisis is misschien
wel de laatste kans voor banken om te bewijzen dat ze klantgericht kunnen
werken. Grijpen ze die niet, zullen ze het klantcontact kwijtraken aan nieuwe
partijen in de markt."

VOLLEDIGE TEKST:

Schuurmans, die in deze krant eerder een oproep deed aan de (groot)banken om
financiële producten in samenhang aan te bieden, wijst op Amerikaanse
internetspelers als Mint, Wesabe en Justthrive en - in eigen land - Yunoo.
Ontevreden consumenten leveren hun gegevens in bij deze bedrijven, die daarmee
vervolgens gaan uitzoeken waar de klant geld kan besparen.

"Dat is enorm in opkomst", zegt Schuurmans, die als consultant regelmatig bij de
grote banken over de vloer komt. De nieuwkomers nemen zo als het ware het
contact met de klant over. "En dat kan geen grootbank overleven", schetst hij de
ernst van de situatie.

Schuurmans constateert verder dat in alle goedbedoelde analyses van de rol van
de banken in de crisis juist het 'primaire proces' er bekaaid van af komt. "De
discussie over de bonussen is begrijpelijk, maar lost de kern van het probleem
niet op. Het rapport van de Commissie Maas raakt daar beter aan, maar ook weer
niet helemaal."

Hij vervolgt: "Heel veel aanbevelingen van 'Maas' betreffen de besturing; het
beloningsbeleid, aandeelhoudersstructuur, taken van de commissarissen en het
bestuur. Allemaal heel goed, maar de problemen ontstaan in het primaire proces,
waar klanten de verkeerde producten zijn aangeboden." Verkeerd omdat ze te
risicovol waren of gewoonweg veel te hoge kosten in zich herbergden.

Dat dit alles nogal onderbelicht blijft, komt volgens Schuurmans doordat de
leden van de Commissie Maas "bestuurders zijn. En die kijken op een bestuurlijke
manier naar de organisatie: 'als ik nou maar aan de organisatorische touwtjes
trek, komt 't allemaal wel in orde'. Terwijl het begínt met de vraag. Wie is de
klant eigenlijk? Wat is zijn inkomen? Wat is zijn risicoprofiel? Als ik dát
weet, kan ik daar het product op afstemmen".

Het klinkt allemaal erg logisch, erkent Schuurmans. Toch weet de consultant uit
ervaring dat projecten in deze richting zeer moeizaam verlopen. "Banken zijn
primair georganiseerd naar productgroepen, die onderling met elkaar concurreren.
De grootste inspanning zal dan ook zijn die organisaties te kantelen."

Praktische aanpak

Een praktische aanpak heeft hij ook nog, analoog aan automobielpionier Henri
Ford. "Die begon met een standaard model in de kleur zwart en inmiddels zijn
auto's in alle mogelijke uitvoeringen en kleuren te krijgen." De financiële
dienstverlening staat aan het begin van een vergelijkbaar proces, stelt
Schuurmans.

"De financiële situatie van een klantgroep is goed te voorspellen en ook de
financiële wensen zijn voorspelbaar. Begin heel simpel met het opstellen van een
uitgebalanceerd standaardpakket aan financiële diensten voor Jan Modaal. En
daarna eentje voor Jan-twee-keer-Modaal. Van daaruit ga je verder."

LOAD-DATE: May 21, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              79 of 144 DOCUMENTS



                                  De Telegraaf

                              22 mei 2009 vrijdag

Genieten op de pasar malam

SECTION: BINNENLAND; Blz. 9

LENGTH: 143 woorden


Topdrukte bij de eettentjes op de eerste dag van de pasar malam in Den Haag. Het
was een van de plekken waar veel Nederlanders gisteren hun vrije Hemelvaartsdag
doorbrachten. De bekende Indische markt op het Malieveld, is na vijftig jaar
Tong Tong Fair gaan heten.

Mensen met een Indonesische achtergrond, maar ook 'gewone' Nederlanders, trokken
massaal langs alle stalletjes en kraampjes met oosterse kleren, boeken, vruchten
en snuisterijen. Een cobra van hout, kettingen of waaiers: alle Indonesische
snuisterijen gingen als warme broodjes over de toonbank. En dan zijn er nog de
stalletjes met spekkoek en de ontelbare restaurantjes waar heerlijke, op hout
geroosterde saté wordt geserveerd.

Traditiegetrouw is er op de pasar, die nog duurt tot en met 1 juni, veel muziek
van Indonesische artiesten zoals de Bintangs en Anneke Grönloh.

foto: Serge Ligtenberg

LOAD-DATE: May 21, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              80 of 144 DOCUMENTS



                                  De Telegraaf

                              22 mei 2009 vrijdag

'Vergoeding Shell-topman exorbitant!'

SECTION: WATUZEGT; Blz. 6

LENGTH: 816 woorden


Shell-topman Van der Veer kreeg vorig jaar 'een vergoeding' van 8,8 miljoen
euro. Zo'n bedrag is voor de gewone burger niet te bevatten. In de raad van
commissarissen van Shell zit 'een meneer Kok', die zich als premier opwond over
mensen die zich exorbitant verrijkten. Van hem kwam de opmerking: 'We pikken het
niet langer'. Als je het bedrag van 8,8 miljoen deelt door pakweg 250 werkdagen
komt de beloning van Van der Veer uit op 35.000 euro per dag. Voor dat geld
zouden veel Nederlanders een jaar willen werken.

Hoog Keppel, H. Verhoeven

Dubieus

Minister Wouter Bos tikt Gerrit Zalm op de vingers, maar hij kan zichzelf beter
verwijten maken. Immers, Bos heeft zijn handtekening gezet onder de 'dubieuze
overname' van ABN Amro. Hij kan zich afvragen waarom deze goed draaiende bank
eigenlijk opgesplitst moest worden en waarom hij het spelletje van Rijkman
Groenink destijds heeft meegespeeld.

Fortuna (Spanje),

Frans Wouterse

Wachttijden

De wachttijden bij het CBR zijn enorm en de kosten voor het rijexamen in ons
land staan niet in verhouding tot die in veel andere EU-landen. Wanneer gaat
mevrouw Kroes iets doen aan deze oplichterspraktijken? Eén Europa betekent één
rijbewijs en gelijke kosten. Nederland doet binnen Europa braaf mee aan alles
wat geld kost, maar als er kan worden bespaard, slaan we over.

Delft, Ligtenberg

Besparen

We kunnen bezuinigen door gevangenissen te sluiten. Maar zouden we niet meer
kosten besparen als we de criminelen echt uit de maatschappij halen, zodat we
minder peperdure rechtszaken, politieonderzoeken en begeleiders nodig hebben? We
moeten de gevangenissen versoberen: dus geen privécellen meer, geen internet en
eigen flatscreens, (juridische) bibliotheken of andere luxezaken waarvoor je als
'nette' burger hard moet werken.

Haarlem, Gerard van Stijn

Lieverdjes

In deze crisistijd heb ik voor onze ministers een vakantie in eigen land
bedacht:

De ministers van Probleemwijken en Justitie gaan (nét als de familie Froger) met
hun gezin in de bijstand en verblijven in een probleemwijk. Zo kunnen zij
ervaren hoe het is om te leven in een wijk die door een groepje minderjarige
'lieverdjes' wordt geterroriseerd. Wedden dat het daarna geen 'onbeduidende
incidenten' meer zijn, dat er strengere straffen komen en gevangenissen niet
worden gesloten?

Westkapelle, R. Wilbrink

Hetze

Schandalig, die hetze tegen Jomanda! Hoe is het mogelijk dat iemand die zo veel
goeds doet deze ellende over zich heen krijgt? Ik was in het verleden regelmatig
aanwezig bij bijeenkomsten in een kerkje te Valkenburg waar Jomanda healings
gaf. Zij heeft mij tijdens een persoonlijke behandeling van mijn heupklachten
afgeholpen en tot de dag van vandaag ben ik pijnvrij. Ik ben haar daar nog
steeds dankbaar voor. Trouwens, was het niet Sylvia Millecams eigen (vrije)
keuze de weg te bewandelen die zij heeft gekozen? Of mógen we niet meer kiezen?!
Trouwens, ook door reguliere geneeskunde sterven veel mensen, maar vaak worden
deze fouten verzwegen.

Petra Wilmsen

Respect

Wie respecteert wie nou het minst? Balkenende, die de dalai lama door de
minister van Buitenlandse Zaken laat ontvangen of de dalai lama met zijn
verwijten van 'lafheid en kruiperigheid' aan het adres van de Nederlandse
minister-president?

Werkendam, Pauline van den Tol - de Weert

Ramp

De kredietcrisis en 'sombrerogriep' zijn even uit beeld, ondergesneeuwd door de
écht 'grote rampen': eerst haalden de Toppers de finale niet, toen gingen Jan en
Yolanthe uit elkaar en nu Adam Curry en Patricia. Zelfs Balkenende en Bos geven
hun visie op de ellende. Welke volgende 'ramp' zal ons land treffen?

Haarlem, Harry Andrik

Putjesschepper

Achteraf gezien blijkt polderen niets anders dan een stilzwijgende overeenkomst
tussen ideologieën waarbij de rechtse politiek zich volledig heeft kunnen
uitleven in het bedrijfsleven en de financiële markt, terwijl de linkse politiek
vrij spel had in het publieke domein. Het resultaat manifesteert zich als een
verstopt riool: 'alle ellende komt bovendrijven'. Eigenlijk heeft Nederland een
putjesschepper nodig!

Tiel, Frank Orlemans

Muziek

De platenindustrie is boos op iedereen die muziek downloadt van internet. Zolang
een cd'tje een vermogen kost, evenals een concert in Gelredome, de Kuip of de
ArenA, is dat terecht.

Zwammerdam,

Bram Strookman

Onzijdig

Waarom zegt men de havo en het vmbo/vwo? De 'o' staat toch in alle gevallen voor
onderwijs en dat is een onzijdig woord. En waarom wordt een havoleerling havist
genoemd en een vmbo/vwo-leerling een vmbo'er respectievelijk vwo'er ?

Nieuwegein,

P. Groen

Aanklacht

In New York zijn vier mannen aangehouden die met - door een undercoveragent
verstrekte, onschadelijk gemaakte - C4 (Semtex) en een defecte Stinger aanslagen
gepland hadden. De bomauto stond al voor een synagoge. In Nederland wordt een
politicus die waarschuwt voor dit soort lieden voor de rechter gedaagd.
Aanklacht: haat zaaien. Het moet ook niet gekker worden!

Dolf Brouwers

LOAD-DATE: May 21, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              81 of 144 DOCUMENTS



                                  De Telegraaf

                              20 mei 2009 woensdag

geachte gevangenis

SECTION: WATUZEGT; Blz. 6

LENGTH: 262 woorden


U ziet niets in het voornemen van staatssecretaris Albayrak om acht
gevangenissen te sluiten. Tweeduizend cellen geschrapt en 1200 arbeidsplaatsen
opgeheven. Een onbegrijpelijk en onzalig plan, vindt u. "Dit gebeurt terwijl de
criminaliteit en het gevoel van onveiligheid hand over hand toenemen". Volgens u
zijn hier verkeerde keuzes gemaakt.

"Deze sluiting wordt mogelijk gemaakt doordat in plaats van celstraffen
nauwelijks serieus te nemen taakstraffen worden uitgedeeld", aldus Reinier Voogd
uit Limbricht. "Wie verlost ons van deze staatssecretaris en van de 'kop in het
zand' mentaliteit?"

Ook Marc van der Ligt uit Den Haag ziet de taakstraf als de directe oorzaak van
de cellenleegstand. "Het moet toch niet gekker worden, eerst het nieuws dat er
op politie bezuinigd gaat worden en nu dit weer, terwijl de kranten bol staan
van criminaliteit en moord en doodslag."

"We gaan gevangenissen sluiten. Dat kan ook best, want er zijn criminelen die
nog een straf moeten uitzitten. Die laat je toch gewoon vrij rondlopen!" Het
sarcasme druipt af van de brief van John van der Schaaf uit Hoofddorp. "Dan komt
er nog bij dat de meesten ook nog een verlofregeling hebben. En de
criminaliteit? Die neemt volgens staatssecretaris Albayrak af. Alleen volgens
haar, want de gewone burger weet wel beter. Dus criminelen krijgen het alleen
maar gemakkelijker, en het personeel dat ze bewaakt, krijgt een schop."

C. van Luijtelaar in Eindhoven concludeert: "Wederom worden de goedwillende
burgers in dit land financieel en geestelijk de klos van dit regeringsbeleid."

Coosje Hiskemuller

LOAD-DATE: May 19, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              82 of 144 DOCUMENTS



                                  De Telegraaf

                              15 mei 2009 vrijdag

Scheidsrechter in drukke stad;
Hoofdofficier van justitie wil sneller straffen   'Arts hoeft  crimineel  niet
te  verraden'

SECTION: METROPOOL; Blz. 2

LENGTH: 1003 woorden

SAMENVATTING

Herman Bolhaar is geen naam die bij veel Amsterdammers bellen doet rinkelen.
Toch is hij een belangrijk man. De baas van het openbaar ministerie (OM) in de
hoofdstad bepaalt, samen met de burgemeester en hoofdcommissaris van de politie,
het veiligheidsbeleid in de stad. Hij is nu vijf maanden onderweg in zijn nieuwe
taak en heeft snode plannen. De burgers zijn z'n klankbord en daar wil de
hoofdofficier van justitie dan ook meer gebruik van gaan maken. Daarnaast wil
hij dat het OM toegankelijker wordt voor de gewone man.

VOLLEDIGE TEKST:

door GIJSBERT TERMAAT

en TJERK DE VRIES

Bevalt het u een beetje als hoofdofficier? U bent nu een paar maanden in functie
en heeft direct al te maken gehad met grote incidenten zoals de ontruimingen in
Zuidoost en de moord op 'oppasopa' Leo op een schoolplein.

"Op zich kom ik hier niet zozeer verrassende, nieuwe zaken tegen. Maar het
verschil is dat het hier allemaal vergroot is en er in korte tijd veel gebeurt.
Ik vind het heerlijk en een uitdaging daarmee om te gaan. Het gaat hier vaak
over zeer ingrijpende gebeurtenissen met een grote impact voor betrokkenen. We
hebben daarbij een heel zware verantwoordelijkheid die we zeer serieus nemen. Ik
houd van dynamiek en dat was ook één van de redenen om naar Amsterdam te komen.
En ik word op mijn wenken bediend, want in een kort tijdsbestek zijn er veel
zaken aan de orde gekomen die qua intensiteit, dynamiek en media-aandacht groter
zijn omdat ze in de hoofdstad gebeuren."

Bij uw aantreden zei u dat de burgers meer bij justitie betrokken moeten worden.
Merken ze dat al?

"Nog niet, maar dat gaat wat mij betreft snel veranderen. Nog voor de zomer
willen we de eerste oefenrechtszaak gaan houden in de oefenrechtbank. Het is de
bedoeling dat we daar publiek voor uitnodigen dat we dan om zijn mening gaan
vragen. Wat vinden ze van het requisitoir van de officier van justitie? Of van
de advocaat? We nodigen daar echte advocaten voor uit. Ook daar willen we de
band mee versterken. Niet dat die nu zo slecht is, maar het kan geen kwaad de
professionele relatie te verbeteren. Ook de pers zien we graag op die
oefensessies verschijnen. Wij zouden wellicht van journalisten kunnen leren hoe
we bepaalde mensen moeten ondervragen. Dat is soms toch lastig. Als we experts
op een bepaald gebied moeten horen, dien je wel de juiste vragen te stellen om
te horen wat je wilt horen. Zo'n expert weet natuurlijk meer over zijn gebied
dan wij en dan moet je scherpe vragen stellen."

Het algemene beeld is dat er in Nederland zo laag wordt gestraft. Klopt dit
beeld?

Lachend: "Nou, over het algemeen hebben wij juist te maken met mensen die vinden
dat ze te zwaar zijn gestraft! Ik denk gewoon dat er niets algemeens over te
zeggen valt. We hebben heel zware straffen en wat minder zware. Wat ik wel vind,
is dat er sneller gestraft moet worden. Misdaad loont niet, dat moeten we
uitdragen. Ook moeten we nog veel meer inzetten op het afnemen van bezittingen
van criminelen. Als iemand te koop loopt met zijn bezittingen die uit misdaad
zijn verkregen, wekt dat wrevel in de maatschappij. Snel straffen en ontnemen
dus."

Slaan we door in het beschermen van de privacy van criminelen?

"We kunnen op dat gebied nog wel een stap maken. En dan heb ik het met name over
de informatie-uitwisseling met de gemeentelijke instanties.

Wij als overheid moeten meer de handen ineenslaan. Het kan niet zo zijn dat wij
iemand zoeken en diegene doodleuk ergens aan een balie een nieuw paspoort haalt.
Dan moeten wij natuurlijk op de hoogte worden gesteld."

Geldt dat ook voor ziekenhuizen?

"Nee, die hebben andere regels. Artsen hebben een beroepsgeheim."

Dus het zou kunnen dat een gezochte moordenaar met een gebroken arm gewoon wordt
geholpen en weer het ziekenhuis uitloopt?

"Ja. Artsen hebben een eed afgelegd. Daar kunnen ze niet zomaar vanaf stappen.
En als er een moordenaar wordt gezocht, dan moeten de instanties die daar voor
zijn maar hun best doen om hem te vinden. Daar zijn ziekenhuizen niet voor. Daar
moeten mensen beter worden gemaakt."

Hulpverleners, buschauffeurs, politieagenten, brandweerlieden en
ambulancebroeders worden steeds vaker mishandeld. Hoe is dat met
justitiemedewerkers? Is er meer agressie/geweld en/of bedreigingen?

"Het komt voor. Of het meer is dan voorheen, weet ik niet precies. Maar het
gebeurt. Niet alleen officieren van justitie worden bedreigd, ook baliepersoneel
of administratief medewerkers die over in beslag genomen goederen gaan. Het is
uitermate vervelend. Ook al vinden die bedreigingen telefonisch plaats, dan kun
je er aardig van ondersteboven raken."

Wat zou u willen veranderen in het rechtssysteem?

,,Ik ben blij met het systeem dat wij hebben. Dat verandert, gaat met zijn tijd
mee en dat is goed. Nu hebben we weer bijvoorbeeld een pilot in Amsterdam en
Rotterdam dat er advocaten bij de politieverhoren zitten. Wij zijn geen stug
apparaat dat altijd maar hetzelfde blijft. Het klinkt misschien gek uit mijn
mond, maar ik vind het ook goed dat er een evenwicht is tussen het recht wat
daders hebben en slachtoffers. Wat ik wel meer wil gaan doen, is themazittingen
houden. Dus zaken clusteren. Binnenkort gaan we dat doen met belagers van
hulpverleners. Door die zaken te bundelen, gaat er een signaal uit naar de
samenleving."

Woont u ook in Amsterdam en wat bevalt u het meest/minst aan de stad?

"Ja en wat ik bijzonder vind, is het zelfregulerend vermogen van de stad.
Vakmatig zie ik alleen maar dingen die fout gaan, maar als ik zelf in de stad
loop, zie ik dat verreweg het meeste goed gaat. Dat is fijn te constateren, want
de stad heeft een goede atmosfeer..."

Wat zijn uw grootste ergernissen. Flitspalen, parkeerboetes...?

"Soms zijn de regels sterker dan ikzelf. Ik heb ook wel eens een overtreding
begaan. Natuurlijk baal ik dan van een bekeuring, maar het is te vergelijken met
een voetballer die wordt afgefloten op het moment dat hij een geweldige dribbel
in gedachten heeft. Maar als je later iemand een fikse overtreding ziet maken,
ben je toch blij dat er een scheidsrechter is..."

LOAD-DATE: May 14, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              83 of 144 DOCUMENTS



                                  De Telegraaf

                              12 mei 2009 dinsdag

Koenders hakt in geld voor draagvlak hulp

SECTION: BINNENLAND; Blz. 3

LENGTH: 120 woorden


Van onze

parlementaire

redactie

DEN HAAG,

dinsdag

De subsidie voor het verwerven van steun en draagvlak voor
ontwikkelingssamenwerking wordt gehalveerd.

Minister Koenders (Ontwikkelingssamenwerking) brengt het bedrag terug van 60
naar 30 miljoen euro, zo heeft hij de Tweede Kamer gisteren laten weten.

Tegelijkertijd eist hij dat die 30 miljoen veel transparanter zal worden besteed
aan allerlei activiteiten om hulp aan arme landen te promoten, zoals campagnes,
debatten en exposities.

Koenders noemde de subsidies voor draagvlak al eens "te schimmig en te
versnipperd".

Alleen campagnes waarvan de resultaten goed meetbaar zijn, krijgen straks nog
geld.

De PvdA-minister wil er meer gewone burgers en vooral jongeren bij betrekken.

LOAD-DATE: May 11, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              84 of 144 DOCUMENTS



                                  De Telegraaf

                               10 mei 2009 zondag

HENS AAN DEK';
Partijvoor             zitter IVO OPSTELTEN wil VVD 'Obama-proof' maken   "Er
moet meer warmte in. Een praatje maken, een schouderklopje geven" "We gaan
terugveroveren wat de afgelopen jaren verloren is gegaan"

SECTION: REPORTAGE; Blz. 6

LENGTH: 1549 woorden

SAMENVATTING

Hoogspanning in de VVD. De partij staat aan de vooravond van een cruciale
periode in haar bestaan. Worden de liberalen helemaal leeggezogen door de PVV en
D66 of richten ze zich op? De opiniepeilingen voorspellen weinig goeds. De
eerste test is op 4 juni bij de verkiezingen voor het Europees Parlement. De
uitslag zal geen gevolgen hebben voor VVD-leider Mark Rutte, bezweert
partijvoorzitter Ivo Opstelten in een interview met De Telegraaf. Maar de
voormalige burgemeester van Rotterdam geeft wel een eerste waarschuwing af: "De
trend is nog niet goed voor ons. Met de peilingen moet het beter. Ze moeten
omhoog." DEN HAAG - Partijvoorzitter Ivo Opstelten windt er vijf dagen voor het
VVD-partijcongres en krap vier weken voor de Europese verkiezingen geen doekjes
om: het roer gaat drastisch om bij de liberalen. Achter de schermen werkt de
partij keihard aan de zogenoemde permanente campagne om de in groten getale
weggelopen kiezers terug te winnen.

VOLLEDIGE TEKST:

De liberale mastodont wil in 2011 maar liefst 35 zetels veroveren. Maar de VVD
kruipt nog steeds niet uit het dal waarin het sinds de interne machtsstrijd
tussen Rutte en Verdonk en de opkomst van met name de PVV is beland.

Is de VVD bezig met een gevecht om het bestaansrecht?

"Ik denk dat we de afgelopen zestig jaar hebben bewezen een stevige, inhoudelijk
goede partij te zijn. Die zal er in de toekomst ook staan. Maar er is natuurlijk
wel een sense of urgency. Het is gewoon alle hens aan dek. Niet alleen in Den
Haag, maar in het hele land."

Wat gaat de VVD anders doen?

"Als je campagne voert dan moet je een boodschap hebben, Obama-proof zijn. En er
moet meer empathie, meer warmte in. Een praatje maken, een schouderklopje geven.
Herkenbaar zijn voor de man en vrouw op straat. Met heldere boodschappen."

Dat klinkt zoals een partij als de SP al jarenlang opereert. Waar was de VVD?

"Sommige mensen zien ons als elitaire, regenteske partij. Dat zijn we niet. Dat
moet je doorbreken. We zijn ook niet alleen een partij van rijke lui. De VVD wil
tussen de kiezers staan."

Dus de VVD is in de jaren in het kabinet het contact met de burgers
kwijtgeraakt?

"We leren nu van oppositie voeren. Worden van bestuurderspartij weer een echte
politieke partij. Moeten stellingen betrekken. Wij zijn van de VVD en vinden dit
en dit. Daar gaan we de straat mee op. Huis aan huis. Terugveroveren wat de
afgelopen jaren verloren is gegaan."

Op welke onderwerpen gaat de VVD zich profileren?

"Natuurlijk de economie. De hardwerkende ondernemer en de hardwerkende
werknemers, agenten, onderwijzers. Wat daar bij hoort is een goede
infrastructuur, weinig regels, onderwijs gericht op de arbeidsmarkt, innovatie,
aanvallend energiebeleid en het opheffen van de blokkade tegen kernenergie. Het
tweede punt is veiligheid. Dat hoort bij de VVD. En immigratie en integratie."

Integratie is dus weer helemaal terug bij de VVD?

"Ja, het kwam eigenlijk helemaal niet voor in ons laatste verkiezingsprogramma.
Maar een liberale volkspartij moet daar in de nieren van de samenleving staan.
Een duidelijk standpunt hebben. Aan de ene kant scherp liberaal zijn, maar ook
hard in de normen die we stellen."

"Naast die onderwerpen zullen wij constant blijven hameren op de vrijheid van
meningsuiting. Ik heb de aanklacht van het hof tegen Geert Wilders gelezen. Ik
verwijt het hof niets, maar het is voor ons aanleiding met een wetswijziging te
komen om de vrijheid van meningsuiting zeker te stellen."

"Ik verafschuw het meeste van wat Wilders zegt, maar ik vind wel dat hij het mag
zeggen. Wat mij betreft luisteren we dus naar Voltaire (18e-eeuwse Franse
filosoof, red.) en niet naar instanties als het Hof van Amsterdam. Voltaire zei:
'Ik ben het in bijna niets met u eens, maar ik zal desnoods met de dood tot
gevolg hebbende ervoor strijden dat u het mag zeggen.' Dus moeten we de wet
veranderen. Het moet niet mogelijk zijn dat als je allerlei uitspraken doet, je
wordt teruggefloten door de rechter." Het hoge woord is er uit. Wilders. Een
kleine vijf jaar geleden stapte hij uit de VVD en begon voor zichzelf. In 2006
kwam hij tot ieders verrassing met negen zetels in de Tweede Kamer en sindsdien
is hij met zijn PVV verder gegroeid in de peilingen.

Bij de rechts georiënteerde kiezers lijkt de harde anti-islamlijn van de
Limburger meer aan te slaan dan het liberale VVD-geluid. Uiteraard gaan de
verkiezingen op 4 juni over het Europees Parlement (met Hans van Baalen als
VVD-lijsttrekker), maar in politiek Den Haag wordt die gang naar de stembus ook
beschouwd als een belangrijke graadmeter voor de binnenlandse politieke
verhoudingen.

De PVV van Wilders lijkt bij de Europese verkiezingen groter te worden dan uw
VVD.

"Ik ga echt uit mijn dak van blijdschap als we drie zetels halen. We hebben nu
vier zetels, maar de vierde was een restzetel en Nederland levert twee zetels in
(van 27 naar 25 zetels, red.). Ik kijk niet naar wie er meer heeft. Koers even
op onszelf en roep onze partijgenoten en kiezers op massaal naar de stembus te
gaan."

Gaat u ook uit uw dak als de PVV vier zetels haalt?

"Ik richt me dus even op onszelf."

Maar wij kijken ook even naar de PVV.

"Ik ben een hardliner. Ik vind dat de PVV absoluut onder ons moet blijven. Dat
vind ik trouwens ook van D66. Als ze boven ons komen, dan ben ik dus niet
tevreden."

Als de PVV toch groter wordt, zegt dat dan ook iets over het leiderschap van
Mark Rutte?

"Nee, nee. Dat vind ik niet. Dat zegt iets over de stem van de kiezer op dat
moment. De opkomst van de PVV heeft te maken met de aanklacht van het hof tegen
Wilders, met het filmpje dat niet mocht worden vertoond in Engeland en met de
ophef die ontstond toen Wilders wegliep uit het debat over de financiële crisis.
Je moet wel zeggen dat hij bekwaam omgaat met zijn verkeerde ideeën."

De VVD komt steeds weer met de hardwerkende Nederlanders op de proppen. Dat
spreekt blijkbaar minder aan dan de populistische acties van Wilders.

"Wij zijn natuurlijk geen populistische partij, maar we kunnen wel heldere
uitspraken doen. We gaan door op deze weg met een duidelijk stip op de horizon:
de Tweede Kamerverkiezingen in 2011."

Er is nog een lange weg te gaan. De PVV staat in de peilingen rond de 30 zetels,
de VVD rond de 15.

"Ik zie een bepaalde trend, en die moet voor ons beter. Die moet terug omhoog.
De beweging naar boven zit er onvoldoende in en het is onze taak dat de komende
maanden te veranderen. Wilders komt van negen zetels. De PvdA heeft de laatste
jaren ook wisselende scores gehad en Jan Peter Balkenende kwam binnen op 20
zetels en groeide naar 45. Rita Verdonk staat nu op twee zetels en heeft op dik
30 gestaan. Ik zeg het maar even."

Misschien willen mensen de VVD gewoon niet meer.

"Ik ben er absoluut van overtuigd dat mensen de VVD wél willen. Wij zijn een
liberale volkspartij. En ik zet met name een streep onder volks. En het volkse
karakter moet weer duidelijker worden. Dat maakt ons absoluut onderscheidend van
bijvoorbeeld de PVV en natuurlijk ook D66. Wij willen een brede stroming zijn.
Veel andere partijen horen eigenlijk bij ons, zowel aan de linker- als
rechterkant."

Als het niet aan de partij ligt, dan misschien aan de leider.

"Nee. Ik was niet aan het voorzitterschap begonnen als ik niet zou geloven in
het leiderschap van Mark Rutte. Hij gaat zijn talent als politiek leider van
onze partij waarmaken."

Dus hoe de VVD ook scoort bij de Europese verkiezingen, Rutte komt niet ter
discussie te staan?

"Nee, dat is geen gedachte die bij mij opkomt. Totaal niet. De partij steunt
Mark Rutte. Iedereen krijgt wel eens kritiek. Dat ben ik mijn hele leven gewend.
Dat is bij Rutte ook zo. Daar word je alleen maar sterk van. Maar dat scenario
zal niet bestaan."

Omdat er niemand anders is?

"Nee, het is gewoon de potentie die hij heeft om het politiek leiderschap te
vervullen en in 2011 een goede verkiezingsuitslag te maken."

Dus slechte gemeenteraadsverkiezingen zullen volgend jaar ook geen gevolgen
hebben.

"U kunt wel blijven redeneren vanuit het uitgangspunt dat alles verkeerd gaat,
maar dat gebeurt niet. Wij gaan volgend jaar goede raadsverkiezingen maken. Je
moet zelfbewust zijn, erin geloven. Ik ben ervan overtuigd dat het ons gaat
lukken en dat het goed is voor het land."

Wat zijn goede raadsverkiezingen voor u?

"Beter dan nu. Ik vind de gemeenteraadsverkiezingen van 2010 cruciaal. Er moet
heel veel gebeuren voor die lokale verkiezingen."

En dan in 2011 landelijke verkiezingen. Wilders wil wel met de VVD regeren. U
ook met hem?

"Ik ben tegen een cordon sanitaire. Wij sluiten niemand uit. Maar kom ook niet
met een liefdesverklaring. We gaan niet van tevoren al een voorkeurscoalitie
noemen. Dat hebben we in het verleden wel gedaan, maar we gaan nu echt even uit
van onze eigen kracht. Constant op de andere letten is niet meer van deze tijd.
Je moet verkiezingen winnen met je eigen programma en daarna pas verder kijken."

Wie vindt u eigenlijk een betere politicus, Rutte of Wilders?

"De vraag stellen is hem beantwoorden. Rutte natuurlijk. Wilders is van een
andere partij, met een totaal ander programma. Een programma dat niet liberaal
is. Laat ik het maar mild zeggen ten opzichte van ons oud-lid. Mark Rutte is
natuurlijk echt de liberale aanvoerder. Die is in hart en nieren een VVD'er. Dat
zie je. Een liberale man, die tussen het volk kan opereren. En een geweldige
debater."

LOAD-DATE: May 10, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              85 of 144 DOCUMENTS



                                  De Telegraaf

                              2 mei 2009 zaterdag

'Ga gerust slapen, de overheid waakt over u!'

SECTION: WATUZEGT; Blz. 2

LENGTH: 839 woorden


WEER staat er 'een toppertje van de politiek' in de schijnwerpers: na Wouter Bos
met z'n sussende woorden over de kredietcrisis ('dat speelt in Amerika, hier
loopt het niet zo'n vaart') probeert nu minister Ab Klink ons ervan te
overtuigen dat 'de varkensgriep ons kleine landje nooit zal bereiken': 'Ga
gerust slapen burgers, onze overheid waakt over u'! Hoeveel gaat het ons ditmaal
'kosten'?

Menaldum,

Ferry W. Dijkstra Voerman

Spot

Het duo Pauw en Witteman liet zich deze week van z'n 'zwakke' kant zien door de
spot te drijven met ons koningshuis en de prachtige documentaire over het leven
van Pieter van Vollenhoven. Waar is dat goed voor? Ik vind het onbeschaafd om je
zo denigrerend uit te laten over personen die zich niet kunnen verweren. Iemand
zei: 'Ze zijn links, wist je dat niet?' Ik wist het maar ik snap niet dat ze dat
zo kenbaar maken.

Zuidwolde,

H.F.O. Bouwman-Eenschoten

Lintje

Geweldig dat er zo veel lintjes zijn uitgedeeld op Koninginnedag. Maar als zelfs
de 'rijdende rechter', overigens een zeer kundig en aardige man, zo'n
onderscheiding ontvangt, heeft 'meneer Aart' uit Sesamstraat recht op het
hoogste ereteken.

Tilburg, T. van Poppel

Trots

We waren er trots op dat de koninklijke familie zich vrij en onbekommerd tussen
de gewone Nederlanders kon bewegen. Ergens in ons achterhoofd speelde wel de
gedachte: 'er zal toch niets ergs gebeuren'? (De drama's met Pim Fortuyn en Theo
van Gogh versterkten dit idee). Na 30 april 2009 zal Koninginnedag nooit meer
hetzelfde zijn. Er zijn te veel onschuldige slachtoffers te betreuren. De trots
van veel Nederlanders heeft een geweldige deuk opgelopen. Wat in het buitenland
al langer niet meer mogelijk was, zal ook hier niet meer kunnen. De spontaniteit
wordt ingedamd. Het wordt een koningshuis op afstand.

Ermelo, R.Dickmann

Pikken

Marokkaanse rotjochies randen meisjes aan, bekogelen ze met stenen en schelden
onze vrouwen uit voor 'kankerhoeren'. De jongens worden opgepakt, verhoord en
vrijgelaten. Wij, burgers, begrijpen het niet en pikken het niet langer. Het is
slechts een kwestie van tijd voor mensen het recht in eigen hand nemen. Maar dan
grijpt justitie wel direct, én hard, in. Deze werkwijze stuit veel burgers tegen
de borst. We eisen dat er nú wordt ingegrepen voor er doden vallen, want dat
gaat gebeuren.

Venlo, W. de Brouwer

Arrestaties

Koninginnedag 2009 telde Amsterdam 600.000 bezoekers en 196 arrestaties. De Gay
Pride 2008, ook in Amsterdam, trok 500.000 bezoekers; er waren drie arrestaties.
Hij die oren heeft, die hore.

Amsterdam, J. Winter

Vogelvrij

Meisjes zijn in Gouda nog steeds vogelvrij. Hun belagers worden, na verhoor,
gewoon weer naar huis gestuurd. De Nederlandse wetgeving is nog altijd niet
zodanig aangepast dat dit soort zware vergrijpen onmiddellijk afdoende kan
worden bestraft. Weten onze wetgevers niet dat een veranderde samenleving om
aangepaste wetten vraagt?

Nieuwerkerk aan den IJssel,

Cees Visser

Kicken

Als Belg - het land van Dutroux, Kim De Gelder, Fourniret - waardeer ik het dat
Nederland de volledige naam van een misdadiger (Karst T.) niet vermeldt. Want
dát is wat die types willen: beroemd (berucht) zijn. Sommigen kicken erop dat ze
in de wereldpers komen en dat is negatief want anderen nemen er een voorbeeld
aan. Mooi dat Nederland daar niet aan meewerkt. Een voorbeeld voor België.

Ronny

Mensenleven

Indien Karst T. het drama in Apeldoorn had overleefd, had hem (terecht!) een
levenslange celstraf boven het hoofd gehangen omdat hij het in eerste instantie
'had gemunt op de koninklijke familie'. Het is afschuwelijk wat er is gebeurd
maar er worden dagelijks mensen vermoord of aangereden door beschonken
bestuurders of door hardrijders. Ondanks het onbeschrijfelijke leed dat ze
veroorzaken, komen ze weg met slechts een paar jaar celstraf. Waarom wordt er
onderscheid gemaakt tussen het leven van een lid van de koninklijke familie en
het leven van een 'gewone' burger? Een mensenleven is een mensenleven of je nu
Beatrix heet dan wel Jan Visser.

Hoofddorp,

Yvonne van der Wal

Stop

Mijn man is 42 en hij gaat altijd trouw naar zijn werk. Nooit te laat, nooit
ziek. Ik ben huisvrouw en werk soms buitenshuis. Samen hebben we een zoon van
negentien, die zijn eigen inkomen heeft. Onze lasten zijn 'redelijk betaalbaar'
maar een extraatje zit er niet in. Dag in, dag uit erger ik me aan die jongelui
die dagelijks samenscholen in onze achterstandswijk. Ze rijden allemaal een
spiksplinternieuwe BMW, Volkswagen of Mercedes. Op straat trappen ze lol en
'dealen' ze. De uitkering van die jongens, wordt door ons - belastingbetalers -
verzorgd. Een taak voor de overheid. Wie stopt dit?

's-Hertogenbosch, C. Kuys

Gekker

Een Rotterdammer moet de cel in. Hij maakt de politie erop attent dat zijn auto
verkeerd geparkeerd staat, maar die doet daar niets mee. Tijdens de detentie
worden 14(!) bekeuringen onder de ruitenwisser geduwd. De rechter heeft
geoordeeld dat de man die boetes zelf moet betalen. Voor wie dacht dat het
dieptepunt in 'gerechtelijk Nederland' bereikt was: het kan dus altijd nog
gekker.

Geertruidenberg, L. Verburg

LOAD-DATE: May 1, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              86 of 144 DOCUMENTS



                                  De Telegraaf

                            30 april 2009 donderdag

'Wilhelmus moet rond journaal 18.00 uur!'

SECTION: WATUZEGT; Blz. 6

LENGTH: 830 woorden


Koninginnedag 2009. In het hele land wordt feestgevierd, hoewel er dit jaar niet
zoveel te vieren valt. De vlaggen hangen op 30 april uit met oranje wimpels in
de top. Omroep MAX wil, net als vroeger, het Wilhelmus weer dagelijks op radio
en tv laten weerklinken. Een prima idee, maar het tijdstip lijkt me niet goed.
Waarom doen ze dat niet 's avonds om zes uur, voor of na het Journaal. Dan hoort
(bijna) iedereen het en krijgen we misschien weer dat typische
Nederlandergevoel.

Sleeuwijk,

Cas Heijenk-Caspers

Oranje

Volgens een 'onafhankelijke' jury zou het oranje hoofddoekje 'symbool staan voor
een open en tolerante samenleving.' Zo ken ik er ook wel een: een oranje boerka
zou symbool kunnen staan voor een nóg opener en toleranter samenleving. Geert
Wilders heeft gelijk: de islamisering heeft al lang toegeslagen.

Vila Nov de Cacela (Portugal),

Hans von der Fuhr

Bpm

Merkt u ook dat we steeds meer wegenbelasting moeten betalen? Dat is omdat de
bpm (aanschafbelasting) geleidelijk omlaaggaat. Als je geen nieuwe auto koopt,
lopen de kosten op en heb je dus niets aan die lagere bpm. Alleen degene die
regelmatig een nieuwe auto koopt, heeft er voordeel van. Met andere woorden: de
niet-koper subsidieert de veelkoper. Dat is te gek voor woorden en ook nog eens
slecht voor het milieu. Had minister Eurlings niks slimmers kunnen verzinnen?

Rotterdam, B. Slager

Straf

Veel mensen zien brood in het wetsvoorstel van de PVV om minimumstraffen in te
voeren. Dat plan is echter de doodsteek voor de, in de grondwet verankerde,
onafhankelijkheid van de rechtspraak. Verdachten zullen met dit plan bij
veroordeling altijd een forse minimumstraf opgelegd krijgen, omdat verzachtende
omstandigheden de straf niet kunnen beïnvloeden. Het middel van de PVV is
ongetwijfeld erger dan de kwaal.

Nunspeet, Henk Versteeg

Douane

De douane van Suriname staakt. Laat ik nou altijd gedacht hebben dat Suriname
geen douane heeft, gezien het aantal bolletjesslikkers dat onze douane op
Schiphol dagelijks onnodig belast met vluchten uit Suriname. Nu komt de aap uit
de mouw: die paar douaniers waarover Suriname beschikt, zijn slechts aangesteld
om geld te verdienen voor de Surinaamse staat door middel van importheffingen.
Bolletjesslikkers vooraf aanhouden, kóst alleen maar geld.

Purmerend,

M. Holshuizen

Strafregels

Er wordt gezegd dat de vijf jongens (van 7 t/m 12 jaar) die een meisje van 18
hebben aangerand, niet bestraft kunnen worden. Toen ik 10 jaar was, zat ik een
week lang iedere dag op het politiebureau om na de schooltijd strafregels te
schrijven: ik mag niet stelen. En daarna had ik huisarrest; dat was met mijn
ouders zo afgesproken. Deze straf heeft geholpen, ik heb nooit meer iets
gestolen. Dat heet 'opvoeden'. Deze jonge heren mogen toch wel een beetje worden
aangepakt, of is zelfs dat niet toegestaan?

Hoofddorp,

John van der Schaaf

Mondkapje

Ik stop altijd de afsluitdop van mijn benzinetank tussen de handgreep van het
vulpistool waarna de tank zich vult, zonder dat ik er dicht bij sta. Ik heb dus
geen mondkapje nodig. Zodra de tank vol is, slaat de installatie automatisch af.
Ik doe dit al jaren en het werkt goed.

Uithoorn,

J.C. Verhoeven

Dictatuur

Nederland zit helaas gevangen in 'de dictatuur van de bureaucratie'. Kan iemand
mij uitleggen wat het verschil is met 'de dictatuur van het proletariaat'? Voor
mij zijn die verschillen, vooral waar het huichelachtigheid en hypocrisie
betreft, namelijk steeds minder zichtbaar.

Amsterdam-West,

Menno van Os

Doorwerken

Een oproep: word ambtenaar dan kunt ook u er na 40 dienstjaren uit. Makkelijk
voor 'ambtenaar' Donner om te zeggen: 'we moeten allemaal doorwerken tot ons
67e', want hijzelf mag na 40 dienstjaren vertrekken, net als al die andere
ambtenaren.

De gewone man (degene die het salaris van de heer Donner en zijn
collega-ambtenaren middels belastinggeld betaalt) moet echter tot zijn 67e
werken.

Leidinggeven is wel erg makkelijk als je er zelf geen last van hebt.

Mutschelknauss.t@telfort.nl

Adoptie

Minister Hirsch Ballin belooft het adopteren van kinderen door homoparen in
Nederland mogelijk te maken en tegelijkertijd ontneemt hij die stellen de kans
om kinderen uit de VS te adopteren. Wat hypocriet! Heb liever respect voor
homo's die de verantwoording op zich nemen om kinderen op te voeden.

Kloosterzande, Piet Rutten

Schaamte

Mijn schoonvader werd in de Java-zee getorpedeerd door de jappen en dreef
dagenlang met metgezellen rond op een vlotje, voordat ze werden opgepakt en naar
de Birma-spoorlijn werden getransporteerd. Toen hij na zes jaar uitgemergeld
terugkwam, werd hij binnen een week opgeroepen door de marine waar hij meteen
weer aan de slag kon. Er werd geen achterstallig loon uitbetaald en hij liep zes
jaar achter op de bevorderingslijst. Op zijn 64e is mijn schoonvader overleden.
Hij heeft nooit over zijn tijd in Birma kunnen of willen praten. Nu gaat onze
regering 'praten over nabetaling'. Als enige land ter wereld heeft Nederland z'n
eigen mensen laten stikken. De schaamte voorbij...

Niedorp, A.W. de Haas

LOAD-DATE: April 29, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              87 of 144 DOCUMENTS



                                  De Telegraaf

                             25 april 2009 zaterdag

Ambtenaar gaf zichzelf 2,7 miljoen subsidie;
'Op een gegeven  moment ging   het automatisch'

SECTION: BINNENLAND; Blz. 9

LENGTH: 339 woorden

SAMENVATTING

door Fred Soeteman ZUTPHEN, zaterdag Wat Jan Modaal nog niet in vijftig jaar
verdient, heeft de Winterswijkse gemeenteambtenaar Jack G. (39) binnen vijf jaar
aan gemeenschapsgelden voor zichzelf bij elkaar gefraudeerd.

VOLLEDIGE TEKST:

Bijna 2,7 miljoen euro heeft hij weten te verduisteren door gemeentelijke
voorschotten en subsidies uit te delen aan zichzelf, zodat hij er naast zijn
werk op het stadhuis vier winkels met vijftien personeelsleden op na kon houden.

Inmiddels is hij alles kwijt: zijn vrouw en gezin, zijn huis, zijn werk en zijn
personeel. En de rest van zijn leven zal zich afspelen op bijstandsniveau, nu
hij de miljoenen moet terugbetalen. En intussen verdwijnt hij wat de Zutphense
officier van justitie mevr. mr. C. Krol betreft nog een tijdje in de cel. Zij
eiste gisteren wegens valsheid in geschrifte, verduistering en oplichting drie
jaar celstraf, waarvan een jaar voorwaardelijk.

Al die jaren had de gemeente Winterswijk er niets van gemerkt dat de gelden die
volgens G.'s zelf met computerknip- en -plakwerk gefröbelde beschikkingen
moesten toevloeien aan stichtingen zoals Zorgkantoor, Korenburg of Welzijn
Winterswijk, in werkelijkheid belandden op zijn eigen rekeningen.

Er kwam een einde aan G.'s Achterhoekse mini-imperium toen hij de Rabobank, die
dreigde de kredietkraan voor hem dicht te draaien, een zelf gefabriceerde brief
voortoverde waaruit kon blijken dat op zijn rekening binnenkort een bedrag van
142.500 euro te verwachten was, waartoe de gemeente 'subsidie' zou verstrekken.
De bank nam poolshoogte en luidde zo G.'s val in.

Ofschoon advocaat mr. C.W.J. de Bont erop hamerde dat G. er geen extravagante
levensstijl op na had gehouden, gingen er tonnen naar zijn ondernemingen en zijn
privérekeningen, spendeerde hij 18.000 euro aan concertkaartjes, 15.000 aan
voetbalclub Vitesse en gaf hij 25 mille uit voor een horloge voor zijn vrouw.

"Ik voelde me er wel ongemakkelijk bij", zei G gisteren. "Ik zat in
gewetensnood. Maar daarna ging het op de automatische piloot."

Uitspraak: 8 mei

LOAD-DATE: April 24, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              88 of 144 DOCUMENTS



                                  De Telegraaf

                             25 april 2009 zaterdag

'JSF kan zelfs kabinet 'in de lucht houden'!'

SECTION: WATUZEGT; Blz. 2

LENGTH: 855 woorden


De JSF is een wonderbaarlijk stuk techniek. Blijkbaar is het zelfs in staat een
kabinet in de lucht te houden.

Nunspeet, Henk Versteeg

Geblunder

De PvdA is een groot voorstander van meer vrouwen aan de top en dat mag. Maar na
het ongelooflijk geblunder van de dames Ploumen, Hamer en Eijsink in het
JSF-debat moet men zich afvragen of men deze filosofie wel moet continueren.
Terwijl Wouter Bos 'luiers aan het verschonen was', ging de top van de PvdA
vreselijk in de fout door uiteindelijk te stellen dat men 'een JSF-toestel laat
maken, er ook voor betaalt, maar niet koopt'. Je moet wel erg 'intelligent' zijn
om dit te kunnen volgen. Vrouwenlogica?

Oosterhout, R. Verzijl

Vleugellam

Het is onbelangrijk dat de PvdA zich letterlijk en figuurlijk 'vleugellam' heeft
laten maken door het JSF-akkoord (hoe smerig en stinkend deze deal ook tot stand
is gekomen). Er is maar een ding dat telt: het volk moet monddood blijven en mag
zijn stem niet laten horen. Dat volk ziet dat men in Den Haag al heel lang
'hersendood' is.

Rijssen, Leidy Stroeve

Contrast

Hoewel ze zelf zijn opgestapt, ontvangen twee Rotterdamse wethouders samen maar
liefst vierenhalve ton wachtgeld (Tel.24/04). In schril contrast hiermee staat
de situatie van de 'gewone' werknemer die, als hij zelf ontslag neemt, geen cent
krijgt.

Tuitjenhorn,

Marja van der Graaf

Makkelijk

De overheid moet fors bezuinigen. Een paar tips (Tel.24/04): spoor de miljoenen
aan 'zoekgeraakte' subsidie op, stop het wachtgeld van de ex-wethouders van
Rotterdam (4,5 ton) en van het Nijmeegs college (opgestapt, dus weer wachtgeld)
en bespoedig het onderzoek naar de chaos bij het CBR (is vertraagd). Iedere dag
lees ik wel iets waaruit blijkt dat de overheid wel erg makkelijk met ons geld
omspringt.

Hoog Keppel, H. Verhoeven

Luchtfietsen

Er komt iets nieuws aan: een auto die over de files vliegt (Tel.24/04). Als de
testvlucht een succes wordt, is het hek van de dam. Haastige lieden die de weg
nu onveilig maken, verheugen zich waarschijnlijk al op deze nieuwe uitvinding om
de files te omzeilen: bij verkeersopstoppingen 'gewoon' even de knop 'up'
indrukken. De knop 'down' zal niet vaak gebruikt te hoeven worden. Daar zorgen
de licht- en hoogspanningsmasten wel voor. In Friesland noemt men dit
'luchtfietserij'.

Oosterwolde (Fr.,) F.H.Janssen

Onschuld

Als ik Ernest Louwes was, en 100 procent overtuigd zou zijn van mijn onschuld,
ging ik op tv aan de leugendetector. Desnoods aan twee verschillende (om de
nauwkeurigheid te vergroten). De kijkcijfers zullen gegarandeerd hoog zijn. Wie
neemt het initiatief? En ik zou die klusjesman uitdagen om ook mee te doen.

Deventer, G. van Balen

Zon

Al sinds 1928 warmt de aarde door toenemende zonnestraling met wel 18 watt/m² op
(Tel.24/04). Eerder deze week las ik al dat de zon vaker schijnt door de
schonere atmosfeer. Beide feiten onderbouwen de stelling van onafhankelijke
wetenschappers dat de opwarming van de aarde voornamelijk het gevolg is van
toenemende zonneactiviteiten, niet door een toename van de CO2-concentratie in
de atmosfeer. Maar helaas voor de hardwerkende burger kunnen onze politici
zonnestraling niet belasten en de CO2- uitstoot wel. Dus blijft de CO2-'religie'
gehandhaafd, ten koste van de belastingbetaler.

Groningen,

K.W. Brands

Piraterij

Somalië ontvangt forse steun van de Europese Unie. Dus als je piraterij
bedrijft, krijg je miljoenen uitgekeerd. Dacht ik dat alleen Nederland een
slappe politiek houding kende, blijkt dat de EU deze gulle weg eveneens volgt
(uiteraard met onze centen). Misdaad loont. Wie het tegengestelde gelooft, is
achterlijk, naïef, te eerlijk en te goed voor deze wereld. Hiermee wordt opnieuw
een verkeerd signaal afgegeven. Een land helpen is één, piraterij afkopen is
waanzin. De piraterij zal daarmee niet echt stoppen, een erg dom besluit.

Venlo, W. de Brouwer

TNT

TNT-Post moet 11.000 arbeidsplaatsen laten vervallen. Niet omdat TNT dit zo
graag wil, maar omdat zij daartoe gedwongen is door het 'rariteitenkabinet' van
Balkenende. Als 'braafste jongetje van de klas' is alleen de Nederlandse
postmarkt geliberaliseerd en zijn de contrasten in salarissen en emolumenten net
zo groot als de onderlinge kwaliteit van de 'nieuwe postbezorgers'. In België of
Frankrijk is geen concurrentie mogelijk en in andere landen probeert men op alle
fronten buitenlandse aanbieders buiten de deur te houden. Onze vakbonden en de
regering zouden zich moeten schamen.

Kerk Avezaath, A. Hulsegge

Arrogant

Minister Ter Horst heeft beslist dat ook de 'mindere goden' bij de overheid de
dienstauto mogen gebruiken voor hun lucratieve bijbaantjes. Hieruit blijkt
wederom dat politici regels maken voor anderen en uitzonderingen voor zichzelf.
Een typische regentenmentaliteit. Daarom staan veel mensen te trappelen om
politicus te worden. Het is hoog tijd dat er eens een flinke bezem door die
arrogante club in Den Haag gaat. Dankzij de kortzichtigheid, gebrek aan visie en
partij- en vriendjespolitiek van deze 'bestuurders' zitten we nu opgescheept met
gigantische maatschappelijke problemen waar we nooit meer van afkomen en die ons
ook in de toekomst handenvol met geld blijven kosten.

Steenenkamer,

R.A. v.d. Schaaf

LOAD-DATE: April 24, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              89 of 144 DOCUMENTS



                                  De Telegraaf

                             24 april 2009 vrijdag

'Successierechten vorm van lijkenpikkerij!'

SECTION: WATUZEGT; Blz. 6

LENGTH: 837 woorden


Staatssecretaris de Jager (PvdA) kan nu wel roepen dat hij de successierechten
verlaagt, maar deze belasting is en blijft tóch een vorm van 'lijkenpikkerij'.
De inkomstenbelasting over een erfenis is namelijk allang betaald.

Ermelo, G. Rog

Duivel

De AIVD meldt dat er Nederlanders in Pakistan en Afghanistan verblijven voor
terroristische militaire trainingen (Tel.21/04). Vraagje: wat zijn dat voor
Nederlanders; allochtonen met een Nederlands paspoort of rasechte Hollanders?
Als de AIVD dit zo stellig beweert, ligt het voor de hand dat deze lieden bij
die organisatie met naam en toenaam bekend zijn. Het lijkt me dan ook logisch
dat deze lieden worden opgespoord en/of bij terugkeer in ons land worden
opgepakt of teruggestuurd. Tenzij we natuurlijk voor de zoveelste keer toelaten
dat zo'n 'type' onderduikt of beschermd wordt door een 'advocaat van de duivel'.

Mijdrecht, C.N.H van Dijck

Verstandig

Ruim 346 miljard euro schuld en toch willen CDA en CU de JSF-vliegtuigen kopen.

Weer een miljardenschuld erbij. Zo blijft de recessie eeuwig ons lot. De PvdA is
de enige verstandige partij. Niet toegeven! Regeerakkoord of niet. Misschien
worden Balkenende en Rouvoet dan eindelijk 'wijzer'.

Sleewijk, Cas Heijenk-Caspers

Strateeg

De Amsterdamse stadsdeelvoorzitter Marcouch snoept, succesvol, van twee
walletjes met zijn controversiële uitspraken. Met de extremistische voorstellen
die westerse vrijheden en de scheiding van kerk en staat ondermijnen, krijgt hij
de moslimgemeenschap achter zich. En met zijn 'goede' voorstellen, zoals het
uitzetten van criminele allochtonen, paait hij de autochtonen. Vooraf weet
Marcouch dat dit soort voorstellen toch door links wordt tegengehouden.
Uiteindelijk laat deze 'meesterstrateeg' dus een spoor van extremistisch beleid
en verwarde autochtonen achter. En wat doen autochtonen reflexmatig als ze
twijfelen over een moslim? Juist, ze zetten hun roze bril op en geven hem het
voordeel van de twijfel. Ik voorspel een klinkende verkiezingsoverwinning voor
Marcouch.

Amsterdam,

Mohammed Nahhas

Bespugen

Als de heren (amateur)voetballers zich nou eens zouden gaan bezighouden met
voetballen en niet met 'randzaken' als scheidsrechters uitschelden en/of
molesteren, dan kreeg voetbal als sport eindelijk weer zijn aantrekkelijkheid
terug.

Arnhem, Jan Behet

Rood

Nederland heeft zich door de recessie ongekend diep in de schulden gestoken. We
staan nu 346 miljard euro in het rood. De aanschaf van de JSF komt daar
natuurlijk nog bovenop. Hoe kun je dit het beste vertalen zodat de 'gewone man/
vrouw' het ook begrijpt? Wel, je moet het kleine Nederland beschouwen als een
modaal gezin dat rijdt in een Jaguar. Duidelijk? En nu dus maar bezuinigen,
bezuinigen en nog eens bezuinigen. De Haagse 'kaasschaaf' ligt al klaar. En dat
allemaal voor die paar politici die binnen afzienbare tijd zullen dingen naar
een goedbetaald internationaal baantje.

Bennekom, Jan Feiken sr

Respect

De jeugd van tegenwoordig heeft geen respect voor de ouders, onderwijzers,
gezaghouders en de medemens in het algemeen. Wat kun je ook verwachten als
kinderen een groot deel van de dag door anderen - onderwijzers, oppasmoeders,
naschoolse opvang, of een buitenlandse au pair - worden opgevoed? Hoe groot en
belangrijk is de invloed van ouders dan nog? Ik vrees dat er veel zal moeten
veranderen voordat het goed komt met de hedendaagse jeugd.

Alphen aan den Rijn,

P.J. Deeleman

Sluw

Bedrijven die deeltijd-ww aanvragen (gelukkig niet mijn bedrijf), worden op
sluwe wijze gedwongen om voor hun werknemers een lidmaatschap van de vakbond te
betalen. Hoe wanhopig moet je zijn als vakbond, als je bedrijven die in de
problemen verkeren op deze manier het mes op de keel moet zetten? Het lijkt wel
een gunst, die deeltijd-ww. Nee, het is een recht! Er is immers jaren premie
voor betaald. Zo zie je maar dat een vakbond een achterhaald instituut is.
Gewoon leden werven, lukt ze kennelijk niet meer. Laat je niet in de luren
leggen ondernemers, hou je taai en maak gebruik van je rechten.

Hillegom, Jan Onderwater

Slot

De woningmarkt zit op slot. Vier op de vijf huiseigenaren wachten met de aankoop
van een nieuw huis tot zij hun eigen woning hebben verkocht. Iedereen kan op
zijn vingers natellen dat dit vicieuze cirkeltje terugvoert naar de starters.
Die moeten volgens mij de eerste stap zetten. Geef starters die een bestaande
(geen nieuwe) woning willen kopen daarom tijdelijk een kwijtschelding van de 6
procent overdrachtsbelasting die zij dienen op te hoesten. Door deze financiële
stimulans kopen die starters wellicht wel hun eerste woning, waarna de oude
eigenaren op zoek kunnen naar hun volgende woning enzovoorts. Op die manier komt
de huizenmarkt weer in beweging.

Deventer, Renato David

Klakkeloos

Als je zo graag in het pluche wilt zitten als de PvdA en klakkeloos instemt met
welk regeerakkoord dan ook om daar later onderuit te komen, ben je dat pluche
onwaardig.

De JFS was een onderdeel van het regeerakkoord en moet gewoon komen! Het is
altijd hetzelfde met die club van het 'gebroken geweertje'!

Carla Isselmann

LOAD-DATE: April 24, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              90 of 144 DOCUMENTS



                                  De Telegraaf

                             21 april 2009 dinsdag

'Hoezo, afspraak is afspraak?'

SECTION: WATUZEGT; Blz. 6

LENGTH: 831 woorden


Afspraak is afspraak' vindt ex-minister Hans Alders (over de bonus die directeur
Willem van Leeuwen ontving bij zijn vertrek bij Aedes, de koepel van
woningbouwcorporaties). Dat pensioenen jaarlijks worden geïndexeerd en dat de
aow begint op 65-jarige leeftijd, zijn ook afspraken. Waarom wordt er aan díe
afspraken wel getornd?

Alkmaar, Joks van Veen

Bedreiging

Een aantal CDA-prominenten sluit samenwerking met de PVV na de verkiezingen uit.
Dries van Agt noemt de PVV 'een verwerpelijke partij' en Bert de Vries zegt 'af
te haken als zijn partij voor samenwerking zou kiezen'. Ook ik verwacht weinig
heil van de PVV als regeringspartij, maar de gevestigde partijen zouden zich
eens moeten afvragen waarom de PVV zo hoog in de peilingen scoort. Het optreden
van kabinet en Kamer is soms beschamend; de machteloosheid straalt ervan af.
Belangrijke besluiten durft men niet te nemen of ze worden vooruitgeschoven dan
wel doorgeschoven naar geldverslindende commissies (alsof het kolossale
ambtenarenapparaat niet bestaat). Niet de PVV is een bedreiging voor de
gevestigde partijen; dat zijn zij zelf.

Groningen, B. de Mars

Schellen

Hoelang duurt het nog voor de schellen onze politiekcorrecte politici van de
ogen vallen en dat ze zien dat we overspoeld worden door orthodoxe islamieten?
Pas als het te laat is, vrees ik. Uit 'armoede' ben ik blij met iemand als Geert
Wilders.

Katwijk aan zee,

Gideon Kuijt

Uitslag

Minister Verhagen weigert deel te nemen aan de aanstaande VN-top in Genève,
omdat hij 'het niet eens is met de inhoud van de slotverklaring'. De
'einduitslag' van de conferentie staat dus blijkbaar al vast. Hierdoor heeft
deze bijeenkomst meer weg van een 'toneelstukje'.

Nunspeet, Henk Versteeg

Streng

Banken gaan streng optreden tegen huiseigenaren die door de crisis hun hypotheek
(tijdelijk) niet kunnen betalen. Het wordt steeds gekker: banken zijn de
grootste veroorzakers van die crisis. Zij worden door de staat (lees onze
belastingcenten) op de been gehouden en nu gaan zij hun klanten, die niets aan
deze situatie kunnen doen en die slechts de dupe van deze crisis zijn, straffen.
Een echte sociale minister zou hier een stokje voor steken, maar uiteraard niet
de huidige groep ministers... zij willen hun volgende baantje als
bestuurder/commissaris bij een bank niet verloren zien gaan.

Venhuizen, I. Brouwer

Straffen

'Zwaarder straffen heeft geen zin', hoor ik politici en vertegenwoordigers van
onze rechterlijke macht regelmatig zeggen. Zouden we dan voortaan niet kunnen
volstaan met een symbolisch bedrag van pakweg 1 euro na het overtreden van de
maximumsnelheid?

Driebergen, F.Verstappen

Korting

Twee maanden geleden tankte ik nog voor 1.09 euro per liter, nu betaal ik 1.30
euro per liter (prijzen inclusief korting). Hoezo, een lagere olieprijs? En
niemand protesteert tegen deze verhoging. Wachten we misschien tot de
benzineprijs weer is gestegen tot 1.60 euro?

Duiven, Th. van Baarle

Zondagsverbod

De C1000 in Amsterdam-Noord negeert het zondagsverbod en gaat daarmee voorbij
aan de kwetsbare positie van de kleine middenstander die het zich niet kan
veroorloven zeven dagen per week open te zijn. Minister Van der Hoeven steekt
1,5 miljard in het bedrijfsleven om de gevolgen van de kredietcrisis te
verlichten en zou nu ook eindelijk die koopzondag eens moeten verbieden.

Woerden,

J. Arentshorst

Koppijn

Als een dominee dezelfde uitspraken over homo's en vrouwen had gedaan als Tariq
Ramadan, dan was hij door GroenLinks weggehoond. Maar nu het een moslim is,
wordt hij te vuur en te zwaard verdedigd. Ai, wat krijg ik hier een koppijn van.

Amsterdam, Jan van Lottum

Duur

Het ziektekostensysteem van Hoogervorst was al te duur en Klink verhoogt die
kosten nog door steeds meer eigen bijdragen te vragen. Als ik de huisarts
oversla (en geld spaar), word ik voortaan alsnog met extra kosten opgezadeld. In
Venlo plaatst men de huisartsenpost nu bij de eerste hulp; dat is dus goed
geregeld. Terugkijkend naar het oude en het nieuwe systeem zijn er alleen maar
verliezers. Het verhogen van premie en eigen bijdragen moet stoppen. Het is niet
op te brengen voor de gewone burger.

Venlo, W. de Brouwer

Alpinvest

'Bij het ABP hebben we gezamenlijk en heel bewust gekozen voor een 'stukje'
risico bij de investeringen om een hoger rendement te halen. Tja, de zon kan
niet altijd schijnen', beweert Eelco Brinkman (Tel.18/04). De beleggingspoot van
het ABP, Alpinvest, heeft veel te grote risico's genomen. In 2007 boekte
Alpinvest een goed resultaat en daarom vonden de bestuurders dat ze recht hadden
op een bonus van 100 miljoen euro. Het jaar 2008 was echter een rampjaar: er
werd 44 miljard verloren. Je zou verwachten dat de bonussen dan weer
teruggestort werden. Maar de gepensioneerden en de premiebetalers (werknemers en
werkgevers) moeten het gat maar zien te dichten. Dit past in het beeld van 'het
grote graaien': als het goed gaat, geven we elkaar dikke bonussen; als het fout
gaat, laten we anderen daarvoor opdraaien.

Schoorl, Rob Mulder

(Nederlandse Bond

voor Pensioenbelangen)

LOAD-DATE: April 20, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              91 of 144 DOCUMENTS



                                  De Telegraaf

                             18 april 2009 zaterdag

Actie voor behoud van Te land, ter zee

SECTION: BINNENLAND; Blz. 3

LENGTH: 117 woorden


door Marcel Frost

HILVERSUM,

zaterdag

Een van de trouwste deelnemers aan het populaire TROS-programma Te land, ter zee
en in de lucht, Evert de Graaf, wil het spektakel op tv redden nu de omroep er
dit jaar niet mee door wil gaan. Hij heeft op internet een condoleanceregister
geopend om de omroep op andere gedachten te brengen.

"Ik ben bang dat dit het begin van het einde is. Waarom doet de TROS dit?"
vraagt De Graaf zich af.

"Het zou zonde zijn als Te land, ter zee en in de lucht helemaal verdwijnt. Een
programma waarin de gewone man de winnaar is, waar generaties lang al mensen
naar kijken. Ik geloof gewoon niet dat er geen plek is."

De TROS zegt dat het besluit samen met de netcoördinator is genomen.

LOAD-DATE: April 17, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              92 of 144 DOCUMENTS



                                  De Telegraaf

                             18 april 2009 zaterdag

LISSABON;
Oude trammetjes en supersnelle metro in kleurrijk

SECTION: REISKRANT; Blz. 15

LENGTH: 377 woorden

SAMENVATTING

Lissabon is een stad vol tegenstellingen, die toch wonderwel bij elkaar passen.
De kleurrijke stad, die op heuvels is gebouwd aan de monding van de rivier de
Taag, kent extreme hoogteverschillen. Het vervoer varieert van oude trammetjes
tot een supersnelle metro.

VOLLEDIGE TEKST:

Aan de ene kant heb je de eeuwenoude wijk Alfama, die zich als een labyrint rond
de Sé-kathedraal uit 1147 kronkelt. Aan de andere kant zijn er futuristische
parken, musea en winkelcentra. En het geheel wordt bewaakt door het hooggelegen
en 's avonds schitterend verlichte kasteel: Castelo de Sao Jorge.

Alfama, dat met zijn poortjes en nauwe, vaak doodlopende straatjes herinnert aan
het Moorse verleden, is de wijk van het volk. Hier leven de sentimenten uit de
fado, die je soms spontaan op terrasjes hoort zingen.

Overdag is de wijk levendig en kun je genieten van sardientjes van de grill of
kabeljauwkroketjes. De junifeesten, die zich concentreren rond 13 juni (St.
Antonius), 24 juni (St. Jan) en 29 juni (St. Petrus), spelen zich dan ook voor
een groot deel hier af. Maar buiten de festiviteiten is een groot deel van de
wijk 's avonds uitgestorven. Achter de gesloten luiken wordt geslapen of voetbal
gekeken. Alleen de was hangt dag en nacht buiten.

Toch is het de moeite waard om juist 's avonds naar het kasteel te gaan vanwege
de sprookjesachtige verlichting en het magnifieke uitzicht. Om die reden logeren
mensen graag in Hotel Solar do Castelo tussen de muren van de burcht. Neem naar
Alfama het trammetje no. 28 in de Rua de Conceicao of de bus vanaf het Praca da
Figueira (Plein van de Vijgenbomen), die vlak onder het kasteel stopt.

Het leven van de gewone man in Lissabon kunnen we ook zien in de parken.
Populair is de Jardim da Estrela (Tuin van de Sterren) in de gelijknamige wijk
Estrela. Maar de hippe jeugd heeft een voorkeur voor het moderne Parque de
Palhava rond het Museum Calouste Gulbenkian (metrostation Praca de Espanha).
Hierin zien we de collectie van deze Armeense oliemagnaat met schatten uit
Egypte en Mesopotamië, oriëntalistische en islamitische kunst en Europese kunst
van de 11e tot de 19e eeuw. Een aparte zaal is gewijd aan de Franse ontwerper
René Lalique. In het park staan moderne beelden en er is een betonnen
openluchttheater.

LOAD-DATE: April 17, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              93 of 144 DOCUMENTS



                                  De Telegraaf

                             15 april 2009 woensdag

Ondernemer wil geld voor ellende Noord/Zuidlijn

SECTION: METROPOOL; Blz. 29

LENGTH: 203 woorden


Van een onzer

verslaggeefsters

AMSTERDAM,

woensdag

Ondernemers vinden dat zij evenveel recht hebben op een standaardcompensatie
voor alle hinder die zij ervaren van de aanleg van de Noord/Zuidlijn als gewone
burgers. De ondernemersvereniging Amsterdam City heeft aan de bel getrokken bij
het schadebureau. Bewoners die rondom diep aan te leggen stations wonen en
waarvan hun ramen aan de kant van de bouwput liggen, krijgen een
standaardvergoeding van ongeveer 1300 euro. Ondernemers krijgen dat niet.

"Wij vinden dat niet eerlijk", zegt directeur Amsterdam City Guus Bakker. "Als
ondernemer heb je ook last van het lawaai, moet je klanten telkens uitleggen
waarom je winkel zo slecht bereikbaar is en kijk je ook jarenlang tegen die
lelijke hekken aan, dus waarom krijgt de bovenbuurman wel een compensatie en jij
als winkelier niet?"

Ondernemers moeten een individuele procedure starten als zij denken recht te
hebben op een schadevergoeding.

Herman van Velsen van het schadebureau denkt dat er een heel redelijke
compensatie bestaat voor benadeelde ondernemers. Volgens de meest recente
cijfers heeft het schadebureau in de laatste zes maanden van 2007 nog anderhalf
miljoen euro uitgekeerd aan nadeelcompensatie en planschade.

LOAD-DATE: April 14, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              94 of 144 DOCUMENTS



                                  De Telegraaf

                             10 april 2009 vrijdag

Geen prijs

SECTION: METROPOOL; Blz. 7

LENGTH: 345 woorden


Alle waar naar zijn geld! Het is dan ook niet meer dan logisch dat wij als
hondstrouwe supporters van ons aller Ajax weer dieper in de geldbuidel moeten
tasten om komend seizoen de verrichtingen van onze godenzonen te bekijken. Het
afgelopen seizoen zijn we immers vreselijk verwend door de rood-witte brigade
van Van Basten. Keer op keer was het genieten geblazen met hogeschoolvoetbal dat
zijn weerga niet kende.

Nooit werd er in de Amsterdam ArenA mooier voetbal gespeeld dan onder de
begeesterde leiding van San Marco. Een foutloze Stekelenburg, de rushes van
Sulejmani, de onnavolgbare dribbels van Bakircioglü, de doelpuntenmachine
Huntelaar, de feërieke balbehandeling van Aissati...Kwijlend zaten we op de
tribune met stukgeklapte handen en hese kelen om zoveel moois.

Drommen mensen stonden iedere week bij de sigarenboer in de rij om een kaartje
te bemachtigen om het live te kunnen meebeleven. En de wachtlijst voor
seizoenkaarthouders groeide met de week tot enkele tienduizenden fans. Een
bezoek aan de ArenA was een traktatie, een belevenis om niet te vergeten. Daar
wilde iedere Ajacied getuige van zijn.

Zo had het kunnen en eigenlijk moeten zijn. En dan had ik er misschien vrede mee
gehad dat voor de veertiende achtereenvolgende keer de prijs voor een
seizoenkaart omhoog gaat. Maar na zo'n rampseizoen - waarin Ajax in de winter al
kansloos was voor de titel en uitgeschakeld voor de beker - de prijzen weer
opschroeven is schandalig en ronduit onfatsoenlijk.

Waar haalt het bestuur het lef vandaan om Jan Modaal te laten bloeden voor de
wanprestaties van de duurbetaalde voetbalprofs? Datzelfde bestuur dat ervoor
zorgde dat we halverwege de competitie al uitgevoetbald waren omdat het verblind
door euro's onze Klaas Jan voor een paar grijpstuivers naar Real Madrid liet
vertrekken. Dag landstitel, dag KNVB-beker, dag UEFA Cup...

Na zo'n mislukt jaar hadden we compensatie moeten krijgen in plaats van gestraft
te worden. Als fans moeten we nu dubbel op de blaren zitten en een hogere prijs
betalen voor het missen van een prijs!

bankzitters@telegraaf.nl

LOAD-DATE: April 9, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              95 of 144 DOCUMENTS



                                  De Telegraaf

                              5 april 2009 zondag

Laurentien maakt zich nuttig

SECTION: STAN HUYGENS JOURNAAL; Blz. 8

LENGTH: 377 woorden

SAMENVATTING

Zonder verleden geen heden. Prinses Laurentien onderschreef gistermiddag die
wijsheid nadrukkelijk tijdens de viering van het 225-jarig bestaan van de
Maatschappij tot Nut van 't Algemeen.

VOLLEDIGE TEKST:

Het Nut is een unieke organisatie in Nederland. Een voor de grote massa
tegenwoordig misschien redelijk onzichtbare vereniging, maar voor de sociale
cohesie in ons land al ruim twee eeuwen onmisbaar. Het opzetten van
volksonderwijs, het opleiden van onderwijzers, het stichten van bibliotheken.
Het was dankzij Het Nut dat dit alles voor de gewone man bereikbaar werd.

"U wilt mensen door educatie meer weerbaar te maken en zo hun maatschappelijke
participatie te bevorderen", sprak de prinses. "Uw inzet op sociale cohesie via
educatie-initiatieven heeft een dubbele positieve uitwerking. Allereerst
natuurlijk de uiteenlopende initiatieven zelf. Maar ook de inzet van de vele
vrijwilligers helpt om het samenbindende contact in gemeenschappen te
bevorderen", vervolgde de prinses, die voor Unesco zeker tot 2012 speciaal
gezant geletterdheid zal zijn. Hiermee betreedt zij in navolging van de
prinsessen Máxima en Mabel het internationale terrein.

Emancipatie

"Het Nut staat niet stil", zo liet de sympathieke maatschappijvoorzitter Gijs
Schilthuis weten. "We zijn een vereniging die vooral in de provincie sterk is.
De emancipatie van achtergestelde groepen is grotendeels voorbij, maar zeker op
het platteland met zijn toenemende vergrijzing zijn vrijwilligers die zich
inzetten voor sociale samenhang harder nodig dan ooit.

In het Nationaal Onderwijsmuseum in Rotterdam bezocht prinses Laurentien als
eerste de tentoonstelling 'Nut'tig leren voor iedereen'. Hier zijn onder meer
zestig originele 19e-eeuwse educatieve Nutsprenten te zien.

De prinses zinspeelde verder op een samenwerking tussen Het Nut en de Stichting
Lezen & Schrijven, waarvan zij voorzitter is. "Via mijn stichting ga ik graag de
dialoog aan hoe Het Nut kan bijdragen aan het voorkomen en bestrijden van
laaggeletterdheid."

Van 1959 tot haar overlijden in 2004 was koningin Juliana beschermvrouwe van Het
Nut. Prinses Laurentien is bij uitstek degene die deze rol kan overnemen. Een
organisatie die zich zo lang onbaatzuchtig heeft bewezen verdient nu eenmaal
koninklijke steun.

LOAD-DATE: April 4, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              96 of 144 DOCUMENTS



                                  De Telegraaf

                             2 april 2009 donderdag

'Haagse kanjers, regel ook files en zorg eventjes!'

SECTION: WATUZEGT; Blz. 6

LENGTH: 837 woorden


Prima gedaan die organisatie van de Afghanistan-top door onze 'Haagse kanjers'.
Nu nog even de files, het onderwijs, de zorg, de criminaliteit enzovoorts op
dezelfde sublieme manier regelen.

Monnickendam, Jan Jurriaans

Llink

Het is onbegrijpelijk dat er in dit land 150.000 idioten bestaan die lid worden
van een club (Llink), die abnormale salarissen betaalt, bewijst niet met geld om
te kunnen gaan en hoopt op meer subsidie om de belastingschuld te betalen. Ik
zou deze aanmeldingen graag willen controleren, want ik kan niet geloven dat er
zich écht 150.000 mensen willen conformeren met deze puinhoop!

Katwijk aan zee, Gideon Kuijt

Gestraft

Het lijkt wel of de vergrijzing plotseling uit de lucht komt vallen en aow'ers
de rekening van de financiële crisis gepresenteerd krijgen. Waarom worden
bedrijven, banken en verzekeraars wél overeind gehouden door deze regering en
moeten de pensioenfondsen blijven 'aanmodderen'? Oneerlijk en
concurrentievervalsing ten top. Kom op Bos, steun voorlopig ook de
pensioenfondsen zodat ze over vijf jaar kunnen starten met een
afbetalingsregeling. Stort onze ouderen niet in een crisis die ze niet hebben
verdiend!

Uden, B. Wagenaar

Goedkoop

Ontzettend 'goedkoop' van minister Ter Horst om te dreigen met ontslagen bij de
politie. Zij kan beter beginnen te snoeien in het overbezette ambtenarenapparaat
waar bovendien riante afvloeiings- en wachtgeldregelingen bestaan

Warmenhuizen,

K. Deuzeman

Werkgever

De overheid toont zich een slecht werkgever. Het pensioenfonds ABP heeft in het
herstelplan een premieverhoging opgenomen, maar het kabinet is het daarmee niet
eens. Minister Ter Horst dreigt met ontslagen onder ambtenaren omdat zij anders
'geld tekort komt'. Het kabinet ziet meer in 'niks doen en afwachten, hopen en
bidden dat de dekkingsgraad van het ABP vanzelf weer opkrabbelt'. Het ABP denkt
daar terecht anders over. Aangezien het ABP jaren geleden voor miljarden door de
regering is afgeroomd, zou het de overheid sieren als nu alles in het werk werd
gesteld om de pensioenen zeker te stellen en het ABP (dus werknemers en
oud-werknemers) te steunen en niet te zeuren over een paar honderd miljoen euro.
Dreigen met ontslagen is een goedkoop, doorzichtig en vals dreigement. Immers
die ontslagen ambtenaren komen met hun ww-uitkeringen ook ten laste van het
rijk.

Groningen, B. de Mars

Turk

Een pasgeboren kind heeft van een overijverige Amsterdamse ambtenaar ongewild de
Turkse nationaliteit meegekregen. De moeder is oer-Hollands maar haar vader (opa
van Friso) is Turk; dat was voor de ambtenaar reden om de baby aan te melden bij
het Turkse consulaat. Nederlandse gemeenteambtenaren blijken al langer als
'handlangers' op te treden voor de Marokkaanse overheid en, naar nu blijkt, ook
voor de Turkse. De hoogste tijd om na te gaan of uitgaven, spaargeld en goederen
van die ambtenaren wel in overeenstemming zijn met hun inkomsten. Immers, deze
overheidsdienaren zijn óf knettergek óf ze krijgen een riante tegemoetkoming uit
Turkije en Marokko.

Utrecht. R. Advokaat

Geslijm

Je kunt van de buitenlandse gasten aanwezig bij de Afghanistan-top zeggen wat je
wilt, maar ze hebben feilloos in de gaten dat onze regering zo gevoelig is voor
complimenteus geslijm dat dit hoogstwaarschijnlijk een verlenging van het
verblijf van onze militairen in Afghanistan zal opleveren.

Tuitjenhorn,

Marja van der Graaf

Zakenjet

Ontslaggolven volgen elkaar in snel tempo op. Auto-importeur F.J.K. staat op het
randje van een faillissement en kan zijn personeel haast niet meer betalen, maar
de eigenaar schafte onlangs wél een luxezakenjet aan. Ik vind dit
onbegrijpelijk, zéker nu veel werknemers van die man op straat komen te staan.
Waarschijnlijk heeft ook hij altijd gedacht dat de 'geld'bomen daar tot in de
hemel groeien.

Oosterwolde, F.H.Janssen

Kippen

Burgemeester en wethouders van Gouda moeten eens komen kijken in Hoorn, waar de
kippen gewoon in een grill op straat staan bij de poelierswinkel. Er is geen
haan die er naar kraait en niemand verschuilt zich daar achter de landelijke
juridische term 'dagvers'. Tip voor de bestuurders in Gouda: houd u bezig met de
echte problemen in uw gemeente (nadere toelichting lijkt me niet noodzakelijk).

Zwaag, Agaath Slobbe

Gerritje

Wereldwijd topoverleg in Den Haag over Afghanistan. Wereldwijd wordt onze
regering in het zonnetje gezet. Maar wie zal dat betalen? Wie heeft zoveel geld?
Wie is het zoete lieve Gerritje? Ja juist, weer Jan met de pet.

Rijssen, Leidy Stroeve

Postmarkt

Vanaf vandaag zou de postmarkt vrij zijn? Als dit een 1 aprilgrap is, kan ik er
niet om lachen. Want dan krijgen we te maken met nog meer jongetjes van rond de
twaalf jaar waarvan de moeder de postbezorger is, maar dat baantje in principe
'heeft genomen voor haar zoontje' (aan wie je je post niet wilt/mag
toevertrouwen). Nee, geef mij dan maar TNT; die bezorgers herken je aan hun
kleding en ik weet in ieder geval dat ze boven de 16 jaar zijn. En, lang leve de
computer, waardoor ik in ieder geval mijn bankafschriften digitaal kan bekijken.

Nieuwe Wetering,

H. van Seggelen

LOAD-DATE: April 2, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              97 of 144 DOCUMENTS



                                  De Telegraaf

                             28 maart 2009 zaterdag

Vaak de gewone man

SECTION: CD_BOEK; Blz. 6

LENGTH: 250 woorden

SAMENVATTING

Jeroen Akkermans - Er zijn grenzen

VOLLEDIGE TEKST:

Al twintig jaar doet Jeroen Akkermans verslag van wat er in Europa gebeurt. De
val van de Muur, de brandhaarden in voormalig Joegoslavië, de Tsjetsjeense
kwestie, de controverse rond kernenergie en de toestanden in buitenlandse
gevangenissen: Akkermans was erbij.

Europa is een roerig continent, dat ondanks een groeiende saamhorigheid tal van
problemen kent. In zijn boek Er zijn grenzen doet de correspondent verslag van
twee decennia Europese geschiedenis, vaak gezien vanuit het gezichtspunt van de
(onzichtbare) gewone man. En juist die invalshoek maakt dit tijdsdocument de
moeite waard. Met gevoel van verontwaardiging beschrijft hij misstanden rond
Roma-zigeuners, hoe de seksindustrie in het Duits-Tsjechische grensgebied
floreert, hoe homo's in Polen ondergronds moeten opereren. Successtory's zijn er
ook: die van pluimveehouder Erik van Leeuwen die goed boert in het weidse
Bulgarije.

Met gevaar voor eigen leven heeft (de soms argeloze) Akkermans zich in
wespennesten gestort. Waar het in 1993 in Georgië goed afliep, wordt de
verslaggever daar vorig jaar met de dood geconfronteerd: die van collega en
cameraman Stan Storimans, een dramatische zaak. Met relativeringsvermogen
vertelt Jeroen Akkermans over twintig jaar correspondentschap, soms een beetje
te uitleggerig wat de geschiedschrijving betreft, maar uiteindelijk met een
positieve draai. Europa doet het zo slecht nog niet.

272 blz.; &euro;16,50; Nw Amsterdam.

Lies Schut

LOAD-DATE: March 27, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              98 of 144 DOCUMENTS



                                  De Telegraaf

                            26 maart 2009 donderdag

Crisisakkoord slap compromis;
'De burger betaalt uiteindelijk de rekening'

SECTION: WATUZEGT; Blz. 6

LENGTH: 755 woorden

SAMENVATTING

Te laat en te slap. Dat is kort samengevat de mening van onze WUZ-lezers over
het crisisplan van het kabinet. De overgrote meerderheid van de ruim 5500
deelnemers is het duidelijk níét eens met onze Stelling van de Dag 'Crisispakket
is een goed doortimmerd plan'.

VOLLEDIGE TEKST:

De maatregelen getuigen van weinig lef, vinden de tegenstanders. "Het is een laf
poldercompromis, drie keer niks. Ze hebben weer geen keuzes durven maken",
reageert een respondent. En de gewone man moet het allemaal weer gaan ophoesten,
luidt de conclusie.

Toch klinken tussen de vele negatieve uitlatingen ook positieve geluiden. Die
variëren van een voorzichtige 'stap in de goede richting' tot een overtuigend
'doordacht en evenwichtig'. "Het zijn geen paniekmaatregelen, er is goed over
nagedacht", meent een voorstander.

Ja, maar dat nadenken heeft wel erg lang geduurd. Velen van u snappen niet
waarom de coalitie weken nodig had om tot dit 'weinig verrassende' pakket te
komen met maatregelen 'die er toch al aan zaten te komen'.

Wij vroegen u of de maatregelen om de crisis te bestrijden ver genoeg gaan. Nee,
zegt 44%, maar dan om verschillende redenen. "Hiermee redden we de economie
niet. Vooral op het aantal ambtenaren had bezuinigd moeten worden", reageert de
een.

Consumptie

"Ik ben blij met de insteek om flink in duurzaamheid te investeren, maar naar
mijn mening is dit nog niet ver genoeg gegaan", schrijft weer een ander. Ook is
er naar uw zin te weinig ingezet op stimulering van de consumptie. "Laat ze eens
snoeien in regionale en provinciale heffingen zodat de consument meer te
besteden heeft."

De coalitiepartijen zijn overeengekomen om eerst 6 miljard euro te investeren om
de economie te stimuleren. Pas in 2011 gaat er bezuinigd worden, de mate waarin
hangt af van hoe de economie ervoor staat.

Dat is te laat, vindt een derde. Er moet nu al gesneden worden. "Liever vandaag
dan morgen. We hebben op te grote voet geleefd en er zal hoe dan ook bezuinigd
moeten worden." Een even grote groep vindt juist dat de maatregelen te ver gaan,
en dat betreft dan vooral het voornemen van het kabinet om de pensioenleeftijd
op termijn te verhogen van 65 naar 67 jaar. De sociale partners krijgen tot 1
oktober de tijd om alternatieven aan te dragen die evenveel geld opbrengen.

Slechts een kwart is voorstander van verhoging van de aow-leeftijd: "We gaan op
latere leeftijd werken, worden ouder en gezonder. Dus geleidelijk de
aow-leeftijd optrekken naar 67 is een goed idee."

Een andere belangrijke bezuinigingsmaatregel is loonmatiging. Ruim de helft van
u gaat daarmee akkoord als het kabinet garandeert dat de belastingen niet
omhooggaan. Maar u heeft er weinig vertrouwen in dat dat gebeurt. Het is ook op
dit punt weer vooral de gewone burger die wordt getroffen, vindt u. "Laat ze
eens snijden in de top met hun bonussen."

'Speeltjes'

Het stoort u dat bij de bezuinigingen een aantal 'speeltjes' van de coalitie
buiten schot blijven.

Als u het voor het zeggen had was er in de eerste plaats bezuinigd op
Ontwikkelingssamenwerking en Defensie (JSF en Oeroezgan) en ook de
aanrechtsubsidie en de hypotheekrenteaftrek zouden slachtoffer worden van uw
bezuinigingsdrift. "Dan was de aow-maatregel niet nodig geweest."

Een van de opvallendste maatregelen in het pakket investeringen dat de economie
een oppepper moet geven is het afschaffen van de vliegtaks. Ruim driekwart is
daar blij mee, hoewel sommigen hun bedenkingen hebben: "Eerst is de vliegtaks
ons door de strot gedrukt en nu doen ze net alsof ze het teruggeven."

De coalitiepartijen krijgen van u geen voldoende voor het verloop van het
crisisoverleg. Niet alleen lieten ze zich te veel leiden door partijbelangen,
ook hadden ze de oppositie er meer bij moeten betrekken. U kunt er wel
waardering voor opbrengen dat het kabinet het plan eerst heeft voorgelegd aan de
vakbeweging en werkgeversorganisaties voordat het akkoord werd gesloten.

Slechts een kwart van de WUZ-lezers heeft tijdens de laatste verkiezingen
gestemd op een van de regeringspartijen CDA (12%), PvdA (10%) of ChristenUnie
(3%). Twee derde zegt bij de volgende verkiezingen niet meer op een van deze
partijen te stemmen. Zij behoren waarschijnlijk tot de 84% die vindt dat het de
coalitie aan visie ontbreekt.

Tot slot een 'opbeurend' advies van een van onze deelnemers: "Geen paniek,
gewoon de crisis uitzitten. Politieke maatregelen zijn vaak erger dan de crisis
zelf."

Margo Stols

Vandaag is er weer een Stelling van de Dag. U kunt eraan meedoen van 11.30 tot
15.30 uur via www.telegraaf.nl of www.wuz.nl.

LOAD-DATE: March 26, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              99 of 144 DOCUMENTS



                                  De Telegraaf

                            26 maart 2009 donderdag

Akkoord weggehoond;
'Zwak, mager en drie keer niks'   Vernietigende   reactie oppositie  Iedereen
voelt pijn

SECTION: VOORPAGINA; Blz. 1

LENGTH: 387 woorden

SAMENVATTING

Van onze parlementaire redactie DEN HAAG, donderdag Zwak, mager en drie keer
niks. De oppositie in de Tweede Kamer maakt gehakt van het crisisakkoord dat de
regeringscoalitie gisteren heeft gesloten.

VOLLEDIGE TEKST:

In de ogen van de oppositie heeft de coalitie zich voor schut gezet door na drie
weken vergaderen met een relatief klein pakket maatregelen te komen. Het kabinet
zal vandaag bij het debat over de crisisaanpak dan ook het vuur aan de schenen
worden gelegd.

"Een windei! De regering schuift alle problemen voor zich uit", fulmineert
VVD-leider Rutte. Volgens hem heeft het CDA op alle fronten het onderspit
gedolven. "De PvdA heeft deze onderhandelingen gewonnen. Er is geen financiële
degelijkheid. En Jongerius van de FNV mag nu ook nog eens een alternatief
bedenken voor het verhogen van de aow. Die regeling wordt zo onder het tapijt
geschoven."

PVV-voorman Wilders spreekt van broddelwerk. Hij stelt dat er miljarden voor het
oprapen liggen indien het kabinet had besloten te bezuinigen op zaken die
volgens de PVV niemand pijn doen, zoals het schrappen in ontwikkelingshulp, de
JSF en het afromen van de spaarpotten van provincies en gemeenten. "Dan was de
hogere aow-leeftijd niet nodig geweest", aldus Wilders. "De gewone man betaalt
nu de rekening."Gewone man

Ook SP-leider Kant maakt zich druk om de 'gewone man'. "Gewone mensen gaan de
crisis betalen", is haar oordeel. "De ambtenarensalarissen gaan op nul, wat er
met de pensioenen gebeurt is onduidelijk en er wordt bezuinigd op de
zorgtoeslag." De SP is tegen een hogere pensioenleeftijd. "Die vraag is
geparkeerd bij de sociale partners, maar daar zullen we nog veel strijd tegen
leveren", waarschuwt zij.

D66 ziet in de crisisaanpak vooral een poging van het kabinet om in het zadel te
blijven. "Een totaal gebrek aan visie", zegt D66-leider Pechtold. "Waar is het
lef om tegen sociale partners te zeggen: wij gaan de crisis aanpakken. Eerst
hebben ze zich helemaal klem laten zetten door hun eigen taboes en nu door de
sociale partners." Het stoort Pechtold ook dat 'alle begrotingsregels op de
tocht gezet worden'. "Dit kabinet gaat bezuinigen wanneer de economie meezit.
Fout, fout, fout."

GroenLinks spreekt van een halfbakken pakket, waarbij fractieleider Halsema zich
erover beklaagt dat de vliegtaks verdwijnt en er meer asfalt komt.

LOAD-DATE: March 26, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              100 of 144 DOCUMENTS



                                  De Telegraaf

                             25 maart 2009 woensdag

geachte lezer zonder foto

SECTION: WATUZEGT; Blz. 6

LENGTH: 265 woorden


Het 'crisispakket' waarmee het kabinet Nederland door de crisis wil loodsen
stemt u niet vrolijk. Lezer Willem Vos noemt de aangekondigde maatregelen
"treurigmakend en visieloos". Volgens hem ontbreekt "in de regeringsplannen alle
spirit om de bevolking te motiveren." Daarin schuilt een groot gevaar, denkt
hij: "De overheid en de volksvertegenwoordiging realiseren zich onvoldoende of
helemaal niet dat een gedemotiveerde beroepsbevolking vele malen erger is dan
een staatsschuld. Volgens deze lezer begint de overheid "de mythische proporties
van een monster aan te nemen, waaraan steeds meer geofferd moet worden". Hij
verwijst naar de uitspraken van president Obama, die enkele weken geleden zei:
"Onderschat niet de kracht van wat mensen samen kunnen doen."  A. Hermans
constateert dat de "toch al torenhoge lasten" nog meer worden verhoogd. Daarbij
stelt hij de vraag: "Wordt nu ook gekeken naar de kosten van de Oranjes, de
zinloze militaire missies, onze buiten alle proporties hoge 'ontwikkelingshulp'
en het pompen van miljoenen in 'probleemwijken'. Wanneer wordt gestopt met die
bevlogen, onhaalbare, maar boven alles geldverslindende idealen van dit linkse
kabinet. Wanneer denkt dit kabinet op te houden met het gebruiken van
hardwerkende Nederlanders als melkkoe?"

R.F. Meihuizen ten slotte stelt "nog even voor de duidelijkheid: Wanneer onze
geliefde overheid spreekt over bezuinigen betekent dat in de praktijk steevast
een aanzienlijke lastenverhoging voor de burger. Een overheid die daadwerkelijk
zelf het mes in eigen vlees zet moet nog geformeerd worden."

Coosje Hiskemuller

LOAD-DATE: March 25, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              101 of 144 DOCUMENTS



                                  De Telegraaf

                             24 maart 2009 dinsdag

'Jan met de pet is het zat';
Loonbevriezing en koopkrachtverlies onaanvaardbaar

SECTION: WATUZEGT; Blz. 6

LENGTH: 668 woorden

SAMENVATTING

"Volkomen belachelijk. Jan met de pet is weer de dupe", zo reageert een lezer op
de plannen van minister Donner (Sociale Zaken) om de crisis aan te pakken. En
deze reactie staat absoluut niet op zichzelf, zo schrijft een ander: "Laat hij
het geld maar bij de rijken weghalen. De burger heeft genoeg gegeven en is het
zat."

VOLLEDIGE TEKST:

Driekwart van de ruim 6700 deelnemers aan de Stelling van de Dag is van mening
dat de bevolking opdraait voor de economische tegenwind als de lonen drie jaar
bevroren worden.

Hoewel de meerderheid (65 procent) eigenlijk totaal niet op de nullijn wil gaan,
is toch één op de vijf deelnemers bereid om zijn loon voor één jaar te laten
bevriezen als dit leidt tot een sociaal akkoord tussen het kabinet en de
vakbonden. Slechts 3 procent is bereid om twee jaar geen salarisstijging te
accepteren.

Bespreekbaar

Deze groep deelnemers ziet wel wat in het voorstel van de werkgeversorganisatie
MKB. Volgens deze vertegenwoordigers van ondernemers in het midden- en
kleinbedrijf is bevriezing van de lonen niet nodig. Het MKB stelt als oplossing
in het conflict tussen Donner en de vakbond FNV dat een gematigde loonstijging -
tussen de nullijn en de inflatie in - bespreekbaar is.

Maar niet alleen de burger mag de dupe worden. Zo stelt een lezer: "Bevriezing
is mooi maar dan ook voor politici, en zorg dan ook dat het bonussenbeleid goed
aangepast wordt en bevroren voor de komende vijf jaar."

Bestedingen

Minister Donner heeft echt iets uit te leggen vindt u. U begrijpt totaal niet
waarom de bewindsman met loonbevriezing op de proppen komt, want dat leidt tot
koopkrachtverlies. En als mensen minder te besteden hebben, zullen de
bestedingen fors krimpen. Daardoor zal de economie nog slechter gaan draaien.

"De man is geen econoom", zo verklaart iemand simpel het 'ondoordachte'
voorstel. Of: "De plannen zijn geen stimulering om de economie weer uit het slop
te trekken. Ze werken juist vertragend."

Ook in de andere eis die Donner bij de vakbond op tafel heeft gelegd, kunt u
zich helemaal niet vinden. Twee op de drie deelnemers zijn tegen Donners plan
voor verhoging van de aow-leeftijd in 2011 van 65 naar 67 jaar (met
uitzonderingsregeling voor personen van 50 jaar en ouder).

Driekwart gelooft dat de minister de crisis gebruikt om de verhoging van de
aow-leeftijd erdoor te drukken. "Het stond niet in het
CDA-verkiezingsprogramma", aldus een verontruste respondent. Velen wantrouwen
Donner en hekelen hem in grove bewoordingen die niets aan duidelijkheid over
laten. Een nog beschaafde reactie luidt: "Het is een slinkse manier om de
problematiek van de naderende vergrijzing op te lossen."

Kritiek

U geeft FNV-voorzitster Agnes Jongerius helemaal gelijk met haar kritiek op
Donner. Maar niet alleen speelt er een conflict tussen Donner en de FNV, ook de
onderhandelingen tussen de coalitiepartijen verlopen allesbehalve soepel.

Het crisisberaad gaat inmiddels de derde week in en nog ligt er geen plan van
aanpak. Het grootste struikelblok tussen de partijen is wanneer en hoe fors er
bezuinigd moet worden.

U vindt dat het nu niet aangaat om snel te bezuinigen en het Nederlandse
huishoudboekje op de lange termijn sluitend te krijgen, er moet volgens u nu
eerst geïnvesteerd worden. Laat de begrotingsregels los, roept u met Jongerius.
Later als de economie weer goed draait, kan er gesaneerd worden.

Over bezuinigingen gesproken, u vindt het FNV-alternatief aantrekkelijk: de
hypotheekrenteaftrek voor huizen boven de 1 miljoen euro aftoppen. Ruim 80
procent is hiervan voorstander.

Het langzame tempo van de onderhandelingen heeft de 'kredietwaardigheid' van het
kabinet behoorlijk aangetast.

U heeft nauwelijks vertrouwen in een goede afloop. U had liever gezien dat ook
de oppositie mocht meepraten. Maar liefst 84 procent van u denkt niet dat
premier Balkenende straks een bruikbaar pakket crisismaatregelen presenteert.

René van Zwieten

Vandaag is er weer een Stelling van de Dag. U kunt eraan meedoen van 11.30 tot
15.30 uur via www.telegraaf.nl of www.wuz.nl.

LOAD-DATE: March 24, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              102 of 144 DOCUMENTS



                                  De Telegraaf

                             21 maart 2009 zaterdag

POSTZEGELCLUB

SECTION: BINNENLAND; Blz. 3

LENGTH: 431 woorden


Dus ING is geen postzegelclub. Sweder van Wijnbergen zegt het. En als Sweder het
zegt, dan wordt het gezegd door iemand die er héél veel verstand van heeft.
Vindt-ie zelf.

U kent 'm toch wel, baron Sweder Jan Gijsbert van Wijnbergen? Voormalig
secretaris-generaal op EZ, nu hoogleraar. Als de economie aan het gepeupel moet
worden uitgelegd - en er valt dezer dagen veel uit te leggen - struikelen de
actualiteitenrubrieken bij hem voor de deur over elkaar. Vervolgens vertoont hij
daarbij zoveel arrogantie, dat je tv-toestel er vervaarlijk van begint te roken.
Mijn PFL9803 Ambilight ontplofte vorig jaar zelfs. Ik stond al op het punt om
Philips voor de rechter te slepen, toen ik ontdekte dat de oorzaak extern was.
Naar aanleiding van de Amerikaanse kredietproblemen had Sweder de interviewer op
dat moment, hautain als nooit tevoren, verzekerd dat er geen sprake van een
ernstige economische crisis zou zijn.

Ja, een groot ziener, die Sweder.

Als geen ander is hij in staat om ons met onze grenzeloze domheid te
confronteren.

Maar goed, wij van de pers, zoals bekend ook niet al te snugger, blijven Sweder
desondanks hardnekkig als deskundige inschakelen, waardoor het ons gisteren werd
gegund uit zijn bekakte mond te vernemen dat de bonus van 100.000 aandelen die
de nieuwe ING-topman Patrick Flynn naast zijn jaarsalaris van 665.000 euro
ontvangt, noodzakelijk was.

"Dit is geen postzegelclub", aldus Sweder. "Als ING internationaal mee wil doen,
dan moeten ze zo'n topman gewoon omkopen om hem te laten komen."

Hoor je dat, Jan met de Pet?

En jij ook, Jan Modaal?

En jullie, Tinus Tobber, Piet Ploeteraar en Kloris van 't Klootjesvolk?

Ik hoop het maar, zodat het goed tot jullie doordringt dat niet alleen de
gewetenloze zelfverrijkers van ondernemingen als AIG en ING, maar ook economen
als de hoog boven ons verheven baron Sweder van Wijnbergen, door velen maar
vooral door zichzelf als briljant beschouwd, het strooien met steekpenningen uit
jullie portemonnee - ING kreeg tien miljard staatssteun - de normaalste zaak van
de wereld vinden.

Weet u, ik heb eigenlijk niet zo'n zin om met de wolven mee te huilen. In dit
geval gaat het immers vooral om wolven in schaapskleren, die het gejat aan de
top willen aangrijpen om de wereld tot één groot, grauw, eenentwintigste-eeuws
Warschau-Pact te transformeren, waarin de burger nóg meer wordt gekooid.
Bovendien mogen ceo's van mij wel honderd miljoen verdienen, op één voorwaarde:
dat er een miljard aan extra inkomsten tegenover staat.

Maar nu wordt het mij wel erg moeilijk gemaakt.

Ach, ik denk natuurlijk dat ING een postzegelclub is.

LOAD-DATE: March 20, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              103 of 144 DOCUMENTS



                                  De Telegraaf

                             20 maart 2009 vrijdag

Internet voedt hypochondrie;
Arts moet googelende patiënt serieuzer nemen

SECTION: WATUZEGT; Blz. 6

LENGTH: 778 woorden

SAMENVATTING

Bent u ziek? Raadpleeg Google. Vertelt de dokter u wat u mankeert? Kijk op
Google om te lezen hoe het verloop van uw ziekte zal zijn. Vier organisaties
binnen de kankerbestrijding spelen in op de groeiende behoefte aan zelfzorg door
via een site een overzicht te bieden van nieuwe therapieën die wetenschappers
hoopvol stemmen. Bent u een site- of zelfdokteraar? Of wilt u daar niets van
weten? We vroegen uw mening via de Stelling van de Dag.

VOLLEDIGE TEKST:

Jarenlang stond de dokter op een voetstuk. De gewone man was ziek, ging bij de
dokter op consult, hoorde van hem wat hij onder de leden had en wat de dokter
(toen waren alle bijna dokters mannen) daaraan ging doen. Hij nam dankbaar het
recept in ontvangst, verliet de praktijk, haalde de pillen en slikte die. Al dan
niet met goed resultaat.

Die tijd is voorbij. De patiënt doktert mee. Hij wordt daarbij geholpen door het
internet. Al surfend zoekt hij wat hem zou kunnen mankeren en gewapend met die
kennis gaat hij naar de dokter.

Handboeken

Zo vergaat het althans bijna de helft van de deelnemers aan de Stelling van de
Dag. Zij vinden dit een prettige manier van doen. Als ze ziek worden en het
lijkt geen griepje te zijn begint 58% van de deelnemers medische handboeken te
lezen of het net af te zoeken. Waren vroeger de goedbedoelde adviezen van
bejaarde tantes waardevol, tante telt nu niet meer mee. Slechts in 11% van de
gevallen volgen zieken de adviezen van ongeschoolde omstanders op.

Wel tracht u, voor u een arts bezoekt, uw kwaal te bestrijden met zogenoemde
zelfzorgmiddelen van apotheek of drogist: 11% van de deelnemers gaat strijk en
zet aan de zelfmedicatie, 53% doet dat af en toe, terwijl 36% zonder dralen naar
de dokter stapt. Aan zijn lijf geen polonaise!

De surfers, zoals gezegd, gaan gewapend met kennis de spreekkamer binnen. Van de
onderdanigheid uit vroeger tijden is geen sprake meer: 61% voelt zich, gesteund
door zijn zoektocht op het net, buitengewoon zelfverzekerd. En de dokter mag een
universitaire opleiding achter de rug hebben, de patiënt is (mede dankzij
internet) ook niet gek of ervaart dat zelf althans niet zo.

Het gevolg is dat liefst 36% bij de eerste visite aan de arts vertelt wat hij,
naar eigen inzicht, onder de leden heeft. Wij van WUZ hebben niet gevraagd of u
bij deze mededelingen de nodige omzichtigheid betracht. Is dat niet het geval en
banjert de olifant op z'n Hollands door de porseleinkast, dan zóú het kunnen
gebeuren dat de dokter zich op de tenen getrapt voelt. Ieder zijn vak nietwaar
en zijn (of haar vak) is dokter! U komt toch om raad bij hem langs?Vals

Wij van WUZ zijn dus niet verbaasd te lezen dat naar uw overtuiging 65% van de
artsen níét blij is met uw inbreng. C'est le ton qui fait la musique, misschien
klinkt uw wijsje wat vals! Jammer. Want 78% van de deelnemers aan de Stelling
van de Dag vindt dat de arts hun inbreng serieus zou moeten meewegen bij het
vaststellen van zijn diagnose. Serieuzer dan nu vaak gebeurt, want u zit úren te
surfen en uw huisarts mist door zijn tijdrovende praktijk wellicht
ontwikkelingen.

"Denkt u dat u in staat bent artikelen over wetenschappelijke ontwikkelingen
voldoende goed te volgen om de inhoud naar uw eigen situatie te vertalen?"
vroegen wij u. Een enigszins sceptische vraag, maar u bent wel wat van ons
gewend. Vandaar dat 39% kort en goed "Ja" antwoordde. Exact 50% van de
deelnemers schat zijn kennis toch minder hoog in dan die van de dokter die
ervoor doorgeleerd heeft en ontkende.

Hoofdstuk apart bij het zelfdokteren is de kans op 'de medische ziekte', een
kwaal waaraan ook verpleegkundigen en studenten medicijnen aan het begin van hun
studie wel eens lijden. Hun studieboeken maken hen wegwijs in het menselijk
lichaam én nemen van A tot Z door wat dat lichaam kan overkomen. Een ziekte
manifesteert zich vaak op verschillende fronten. Komt de student één aspect van
de kwaal tegen wat hemzelf ook teistert, dan slaat de angst voor de ziekte toe:
"Mijn hemel, dat heb ik ook!" Ongerust

Medische ziekte, hypochondrie, het zijn geen prettige zaken. Wie gauw ongerust
is en gemakkelijk te beïnvloeden denkt zichzelf binnen de kortste keren ziek.

U, deelnemers, onderkent dat gevaar. "In ieder zit een kleine hypochonder",
schrijft een uwer. Maar ook: "Beter bezorgd dan onwetend" en "Het is mij ook
overkomen. Ik had slapeloze nachten". U bent, zo blijkt vaker, dol op
spreekwoorden en gezegdes. Het "Schoenmaker, blijf bij je leest" kwam u ditmaal
geweldig van pas.

En daar gaan wij natuurlijk graag in mee, als de schrijvers van uw verhaal.

Marianne Janssen

Vandaag is er weer Stelling van de Dag. U kunt eraan meedoen van 11.30 tot 15.30
uur via www.telegraaf.nl of www.wuz.nl.

LOAD-DATE: March 19, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              104 of 144 DOCUMENTS



                                  De Telegraaf

                             18 maart 2009 woensdag

Kruistocht tegen onrecht;
Mr. Frank Visser  in nieuwe rol

SECTION: RTV; Blz. 2

LENGTH: 323 woorden

SAMENVATTING

"Het zou mooi zijn als de dure advocaten van de Amsterdamse Zuidas hun vrije
zaterdag eens zouden opofferen voor een juridisch spreekuur voor de gewone man
in een buurthuis. Ik weet zeker dat ze daar een zeer voldaan gevoel aan
overhouden."

VOLLEDIGE TEKST:

Mr. Frank Visser geeft vandaag met Recht in de Regio het goede voorbeeld.
Ditmaal niet als rijdende rechter, maar als juridisch adviseur staat hij mensen
bij met prangende juridische vragen. "Sinds de bureaus voor rechtshulp zijn
opgeheven is er een leemte ontstaan in de eerstelijns juridische
dienstverlening. Daardoor zijn heel wat mensen in de kou komen te staan. Juist
hen proberen we met dit open spreekuur te helpen. We geven hun advies, maar ze
moeten zelf actie ondernemen."

Mr. Visser wordt bij zijn kruistocht tegen het onrecht bijgestaan door
medewerkers van het Juridisch Loket. "Vaak willen de mensen alleen maar weten of
ze een zaak hebben. Zo ja, dan kunnen ze aan de slag, zo nee, dan hoeven ze in
elk geval geen dure advocaat in de arm te nemen."

De eerste signalen wijzen erop dat het initiatief van mr. Visser in een
duidelijke behoefte voorziet. "We waren onlangs in Leeuwarden en daar stonden
meer dan veertig mensen op de stoep met de meest uiteenlopende vragen.
Erfeniskwesties, ruzie met de aannemer, de boom van de buren,
consumentenproblemen, arbeidsconflicten, etc. Kijkers moeten het idee hebben van
dit zou mij ook kunnen overkomen. Recht in de Regio is misschien iets minder
spannend dan De Rijdende Rechter, dat altijd afgerond wordt met een uitspraak,
maar het is wel zo informatief. Vaak wordt vergeten dat maar liefst 90 procent
van álle zaken gaat over dit soort kleine geschillen. En dat komt natuurlijk
omdat alleen de grote processen en strafzaken alle aandacht opeisen."

Vandaag wil de familie Mulder juridische informatie over het erfrecht en het
echtpaar Scheers heeft het aan de stok met de aannemer over een net opgeleverde
serre.

LOAD-DATE: March 17, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              105 of 144 DOCUMENTS



                                  De Telegraaf

                             17 maart 2009 dinsdag

Hufters

SECTION: BINNENLAND; Blz. 3

LENGTH: 211 woorden


Er is niet alleen volop onbewust asociaal gedrag in de Nederlandse samenleving,
zoals de Stichting Ideële Reclame beweert, maar gelet op het aantal
agressiemeldingen bij busvervoerder Connexxion over het afgelopen jaar is er ook
heel veel bewust asociaal gedrag.

Het is onaanvaardbaar dat bij dit bedrijf maar liefst 3300 keer agressief gedrag
werd gemeld. De terreur van de straat regeert dus. Bus- en trambestuurders weten
er elke dag weer over mee te praten. Zij zijn het die worden geconfronteerd met
hufters die er alleen maar op uit zijn om ellende te trappen.

Zo kan het niet langer. Het gaat hier om de veiligheid van het personeel op bus
en tram, maar ook om het gevoel van veiligheid van de andere passagiers.
Politici zullen ongetwijfeld weer moord en brand schreeuwen en de
vervoersbedrijven oproepen om maatregelen te nemen, zoals nog meer
cameratoezicht. Maar zo langzamerhand zijn er onorthodoxe maatregelen nodig,
zoals het laten meerijden van politie of veiligheidsstewards op bussen om het
geweld preventief tegen te gaan of het schrappen van lijnen. Vooral dit laatste
is onwenselijk, want daardoor worden gewone burgers de dupe van asociaal gedrag.

Maar als de samenleving ontspoort, de hufterigheid is een tikkende tijdbom, moet
de overheid optreden.

LOAD-DATE: March 16, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              106 of 144 DOCUMENTS



                                  De Telegraaf

                             14 maart 2009 zaterdag

Ballast snijdt in kosten na stilvallen van woningmarkt

SECTION: FINANCIELETELEGRAAF; Blz. 25

LENGTH: 819 woorden

SAMENVATTING

AMSTERDAM - Beetje pijnlijk voor een bedrijf dat het rijden op aardgas promoot;
de splinternieuwe Audi A8 van Ballast Nedam-topman Theo Bruijninckx, is er met
een "kaduuk motormanagement" mee gestopt. Waarmee wordt benadrukt dat het nog
wel even kan duren voor heel Nederland vuile diesel en benzine afzweert en
schoon over het asfalt zoeft. Want als het bij zo'n luxelimousine al niet lukt,
hoe moet het dan met de Opel Astra van Jan met de pet.

VOLLEDIGE TEKST:

Ballast Nedam is niet voor niets voorvechter van het rijden op aardgas; het
bouwbedrijf is een grote speler als het gaat om het ontwerpen en bouwen van
tankstations voor deze brandstof.

Ondanks de 'persoonlijke autocrisis' van de topman heeft het bedrijf goed
gepresteerd in 2008. "De orderportefeuille is hard en opdrachten worden niet
geannuleerd", stelt Bruijninckx. Hij zegt niets te merken van eventuele
financiële problemen bij klanten en verwijst daarbij naar het aandeel
overheidsopdrachten. "Meer dan driekwart van onze opdrachten is afkomstig van
overheden en dat aandeel zal in 2009 waarschijnlijk toenemen", aldus
Bruijninckx.

Wel moet Bruijninckx toegeven dat bij het onderdeel Bouw en Ontwikkeling een
grote terugval plaatsvindt. Het bedrijf zal bij die divisie, als gevolg van het
stilvallen van de woningmarkt, dan ook in de kosten moeten snijden. "Het zou
kunnen dat we personeel moeten reduceren, maar er komt geen grote reorganisatie
aan", zegt de bestuursvoorzitter. Een deel van het personeel van Bouw en
Ontwikkeling kan elders binnen het bedrijf aan de slag, waar nog veel vacatures
zijn.

Bij de andere divisie, Infrastructuur, ging het dankzij enkele grote opdrachten
beter. Het bedrijfsresultaat steeg vorig jaar met &euro;2 miljoen tot 20 miljoen
euro. De onderneming verwacht dat bedrag dit jaar opnieuw binnen te halen.

De topman beklaagde zich gisteren enigszins over het gebrek aan initiatief bij
de overheid als het gaat om stimulerende maatregelen voor de bouw. "Ik lees er
veel over, maar merk er nog niets van. Bij deze roep ik de overheid op in actie
te komen en te gaan investeren in duurzaamheid."

Ballast Nedam heeft geen plannen voor een grote overname. Wel kijkt de topman op
termijn naar uitbreidingsmogelijkheden van de grondbank en de specialistische
bedrijven van Ballast Nedam, die zich onder meer richten op grondboortechnieken.

Volgens Bruijninckx heeft Ballast Nedam momenteel voldoende schaalgrootte om de
markt te kunnen bedienen. Fusiebesprekingen met bijvoorbeeld branchegenoot Hurks
Groep zijn dan ook nog niet aan de orde. Hurks vergrote vorige week nog zijn
belang in Ballast van 10,3% naar 15,4%. Het zou gaan om een strategische
belegging. Toch sluit de topman schaalvergroting op den duur niet uit.Ballast
Nedam is niet voor niets voorvechter van het rijden op aardgas; het bouwbedrijf
is een grote speler als het gaat om het ontwerpen en bouwen van tankstations
voor deze brandstof.

Ondanks de 'persoonlijke autocrisis' van de topman heeft het bedrijf goed
gepresteerd in 2008. "De orderportefeuille is hard en opdrachten worden niet
geannuleerd", stelt Bruijninckx. Hij zegt niets te merken van eventuele
financiële problemen bij klanten en verwijst daarbij naar het aandeel
overheidsopdrachten. "Meer dan driekwart van onze opdrachten is afkomstig van
overheden en dat aandeel zal in 2009 waarschijnlijk toenemen", aldus
Bruijninckx.

Wel moet Bruijninckx toegeven dat bij het onderdeel Bouw en Ontwikkeling een
grote terugval plaatsvindt. Het bedrijf zal bij die divisie, als gevolg van het
stilvallen van de woningmarkt, dan ook in de kosten moeten snijden. "Het zou
kunnen dat we personeel moeten reduceren, maar er komt geen grote reorganisatie
aan", zegt de bestuursvoorzitter. Een deel van het personeel van Bouw en
Ontwikkeling kan elders binnen het bedrijf aan de slag, waar nog veel vacatures
zijn.

Bij de andere divisie, Infrastructuur, ging het dankzij enkele grote opdrachten
beter. Het bedrijfsresultaat steeg vorig jaar met &euro;2 miljoen tot 20 miljoen
euro. De onderneming verwacht dat bedrag dit jaar opnieuw binnen te halen.

De topman beklaagde zich gisteren enigszins over het gebrek aan initiatief bij
de overheid als het gaat om stimulerende maatregelen voor de bouw. "Ik lees er
veel over, maar merk er nog niets van. Bij deze roep ik de overheid op in actie
te komen en te gaan investeren in duurzaamheid."

Ballast Nedam heeft geen plannen voor een grote overname. Wel kijkt de topman op
termijn naar uitbreidingsmogelijkheden van de grondbank en de specialistische
bedrijven van Ballast Nedam, die zich onder meer richten op grondboortechnieken.

Volgens Bruijninckx heeft Ballast Nedam momenteel voldoende schaalgrootte om de
markt te kunnen bedienen. Fusiebesprekingen met bijvoorbeeld branchegenoot Hurks
Groep zijn dan ook nog niet aan de orde. Hurks vergrote vorige week nog zijn
belang in Ballast van 10,3% naar 15,4%. Het zou gaan om een strategische
belegging.

LOAD-DATE: March 14, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              107 of 144 DOCUMENTS



                                  De Telegraaf

                             13 maart 2009 vrijdag

Oranjezon

SECTION: MIJNBEDRIJF; Blz. 22

LENGTH: 374 woorden


De eerste zaterdag van maart presenteerde zich in een helder en optimistisch
zonlicht; de eerste klant in een warme, grijze winterjas. Het zonlicht had haar
geraakt en geïnspireerd tot de aanschaf van een vrolijke, veelkeurige nieuwe
jas. Ze stond bij de kassa en pakte, enigszins aarzelend, een oranje bankpas uit
haar portemonnee.  Toen ze de pincode had ingetoetst, zag ik in een flits de
brutale, niets verhullende zweetdruppeltjes op de neus van deze collega
50-plusser. Ons kent ons. Ze maakte zich zorgen, of haar oranje,
spiksplinternieuwe ING-pasje het wel zou doen.

Die vraag kon ik mij levendig voorstellen. De ontwikkelingen van de laatste week
deden je toch op z'n minst voorzichtig twijfelen of het oranje nog wel door de
pinballotage zou komen. Oranje. Tussen al die prettig, beschaafde plastic
kaarten voelde de net ontvangen oranje pas opdringerig en een beetje ongepast.
De afgelopen maanden was er immers een soort oranje regen neergedaald: te sterke
metaforen van ministers,  te vette koppen in te slecht nieuws brengende kranten,
te vaak in crisisberaad verkerende kantoren en instellingen, nog steeds te hoge
bonussen. De gewone burger en ondernemer, die zoveel inzet tonen om de eigen
verantwoordelijkheden met extra kracht en optimisme te nemen en uit te dragen,
kregen gaandeweg moeite alle sombere teksten te verwerken en werden bovendien
nauwelijks aan het woord gelaten. Ten onrechte, want zij vertegenwoordigen nu
juist de Oranjezon, ondernemend Nederland op haar best. De Oranjezon, die zich
nooit aan stads- of landsgrenzen heeft gehouden en zal houden, die zich niets
aantrekt van paspoorten of culturen en een natuurlijk zelfvertrouwen bezit om op
een rustige, werkzame manier uit deze crisis te komen.

Die eerste zaterdag van maart werd de heldere voorjaarszon rond het middaguur
weer verdreven door sombere wolken. Toch waren die paar zonnestralen voldoende
om de grijze winterjas uit te doen en te vertrouwen op het voorjaar, in de
stellige overtuiging dat de ondernemende Oranjezon genoeg energie vindt om door
de zwaarste buien heen te breken.

Patricia Linhard is mede-eigenaar van Linhard Mode, voorzitter van
winkeliersvereniging Fashion and Museum District Amsterdam en werkgeversbond
DSSO. patricia@linhard.nl

LOAD-DATE: March 13, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              108 of 144 DOCUMENTS



                                  De Telegraaf

                             13 maart 2009 vrijdag

'Woekerpolis of pensioenfonds. Wat maakt het uit?'

SECTION: WATUZEGT; Blz. 6

LENGTH: 881 woorden


Altijd hebben we gedacht dat een Nederlands pensioenfonds echte zekerheid gaf.
Je wist waarvoor je een leven lang hoge pensioenpremies betaalde. En in feite
was dat voor de meeste mensen nog verplicht ook. Tot ons aller verbijstering
blijkt nu echter dat zelfs deze zekerheid op losse schroeven staat. De overheid
kan pensioenfondsen dwingen de uitkeringen te verlagen door hen absurde regels
op te leggen. Bij de overheid dus geen enkel respect voor opgebouwde rechten.
Wat is dan nog het verschil met woekerpolissen waarbij de spaarder/belegger ook
geen enkele zekerheid heeft maar wel meer eigen initiatief en invloed. Hoe
kunnen we jonge medewerkers nog motiveren hoge pensioenpremies te betalen voor
een onzeker rendement in de toekomst bij pensionering? Helaas komt ook hier een
belangrijke hoeksteen van onze samenleving domweg te vervallen.

Zoetermeer, H. Louwman

Postcode Kanjer

Dubbel geluk voor topman Postcodeloterij (Tel.10/03) nu hij door een 'foutje'
van een ambtenaar veel grond kon kopen voor zeer weinig geld. Opvallend is dat
dit soort 'vergissingen' altijd voorkomt bij personen met een bestuursfunctie en
nooit bij de gewone man. Als meneer Oostrom met zijn riante inkomen enig
eergevoel heeft, draait hij zelf de zaak netjes terug. Dat zou pas een Postcode
Kanjer zijn!

Hoogwoud, Ron Koster

JSF

Nadat onlangs op de tv in een luchtmachtreportage te zien was hoe doeltreffend
en precies onze F16's in Oeroezgan hun werk deden, beginnen hoe langer hoe meer
parlementariërs te twijfelen aan het nut van de gigantische investeringen die de
vervanging door de JSF met zich mee zou brengen. Terecht! Die JSF's zijn niet
nodig om op middeleeuwse Talibanstrijders te jagen en kunnen meer gezien worden
als een duur speeltje van de generaalslobby en een zakkenvuller voor de
wapenlobby.

Vila Nova de Cacela (P),

Hans von der Fuhr

Tramongeluk

Woensdag 39 gewonden bij een tramongeluk in Rotterdam. In de auto zijn
veiligheidsgordels verplicht, zelfs achterin. Als je deze niet gebruikt kan je
een flinke bekeuring krijgen. Maar in het openbaar vervoer zit iedereen gewoon
los op de stoelen, zelfs peutertjes. En op de achterbank in het midden is het
helemaal gevaarlijk. Als de chauffeur hard remt word je door de hele bus (of
tram) gelanceerd. Logisch dat bij zo'n botsing zo veel gewonden vallen. En dan
hebben we het nog niet eens over de mensen die moeten staan. Een bus loopt in
het verkeer toch net zoveel risico als een personenauto?

Zoetermeer, Wilma Gankema

Vliegtaks

KLM kan niet vaak genoeg laten horen dat ze vanwege de vliegtaks 11% minder
passagiers hebben. Waarom zijn ze zo oorverdovend stil over de brandstoftoeslag
die volgens mij óók ten onrechte in stand wordt gehouden?

Wateringen, H. v. Leeuwen

Meedenkdag

Zondag houdt Verdonk in Utrecht voor haar aanhang een zogeheten 'meedenkdag'.
Ongetwijfeld zal zij van haar verstokte fans het meest voor de hand liggende
advies, om haar partij op te heffen omdat deze toch niets toevoegt aan het
politieke debat, niet te horen krijgen.

Nunspeet, Henk Versteeg

Robots

In het Orbis Medisch Centrum in Sittard-Geleen delen robots schone lakens en
medicijnen uit (Tel. 12/03). Ik hoop nooit in zo'n ziekenhuis terecht te komen.
Misschien is het daarom maar goed dat het ziekenhuis gesloten wordt. Voor het
personeel zal dat geen ramp zijn, in de zorg komt men mensen te kort. Patiënten
'automatisch' behandelen en bedienen leidt tot een dramatische achteruitgang van
de nu al marginale menselijke zorg.

Hoofddorp, H. Deerenberg

Bezuinigen

We mogen toch hopen dat er niet wordt besloten om te bezuinigen op de opvang van
onze lieve jeugdigen... Buschauffeurs die zich misdragen en die arme kinderen
bang maken door opeens met een begeleider te gaan rijden, de mietjes! Een
invalide mevrouw die zo maar een beetje over straat gaat rijden in haar
invalidenwagentje en het dan gek vindt dat ze wordt geslagen en geschopt en dat
haar karretje wordt vernield... Wat denkt ze wel, het is je reinste uitlokking!
En wie krijgen weer de schuld? Juist, die arme kinderen die er écht helemaal
niets aan kunnen doen; écht niet! Een moeilijke peutertijd, moeilijkheden
tijdens de bevalling en dan ook nog moeten leren op school. Laten we alsjeblieft
extra miljarden uittrekken voor opvang, zorg en liefde, vooral veel liefde.
Jeugdhonken en jeugdopvang moeten er komen, meer en meer en de rechters moeten
vooral niet te streng zijn, laat ze vooral veel voetbal kijken, dan leren ze om
anderen te respecteren en lief te hebben... Het zijn per slot de mensen van de
tóékomst! God allemachtig, wat een land...!

Alkmaar, D. Roeper

Kabinet

Het kabinet lijkt er niet uit te komen. De PvdA wil de financiële crisis en de
oplopende werkloosheid met forse kapitaalinjecties te lijf en het immer zuinige
CDA met Donner als boegbeeld is bang voor sterk oplopende schatkisttekorten en
de gevolgen daarvan voor volgende generaties. Intussen lopen de broodnodige
maatregelen steeds meer vertraging op en is Nederland het enige land in Europa
dat een krachtig en kordaat crisisbeleid voor zich uit blijft schuiven.
Balkenende c.s. moet beseffen dat zijn verantwoordelijkheid nu boven
partijpolitiek moet staan en dat alleen landsbelang telt. Dus nu ophouden met
dat - voor dit kabinet zo kenmerkende - kleinzielige gekissebis en spijkers met
koppen slaan!

Apeldoorn, Rob Belfi

LOAD-DATE: March 13, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              109 of 144 DOCUMENTS



                                  De Telegraaf

                             11 maart 2009 woensdag

Overheid moet fondsen dekken;
Korting pensioenen 'schandalige diefstal'

SECTION: WATUZEGT; Blz. 6

LENGTH: 702 woorden

SAMENVATTING

Het is zover! De pensioenen, de laatste financiële zekerheid voor de oude dag en
de spaarpot waarvoor werkend Nederland maandelijks een hap loon afstaat, dreigen
te worden afgekalfd. Inderdaad, in het begin nog slechts in de sector metaal,
maar als er één schaap over de dam is, duwt Donner de rest er wel overheen, zo
vrezen vele Nederlanders. Wat moeten we met de pensioencrisis? We vroegen het u
via de Stelling van de Dag, u reageerde met bijna 5000 man sterk en bent
ongemeen fel in uw woorden.

VOLLEDIGE TEKST:

Want of u nu wel of nog niet pensioen geniet, u voelt zich bestolen. Door de
kredietcrisis (14%), door de overheid (12%), door de pensioenfondsen (27%) en
bovenal door 'de graaiers aan de top' (45%). Want de graaiers, de grote
geldverdieners, de rijke dieven, het beursgajes en ieder die meer verdient dan
Jan Modaal, pikt uw pensioencenten in.

Komen we bij het zogenoemde 'Haagsche gajes', dan is ditmaal niet de voorman van
de PvdA, maar minister Donner, die u als kwade genius achter de
pensioenkortingen beschouwt, de boosdoener. U toont zich creatief maar weinig
vleiend in uw beschrijvingen van deze brave CDA-minister.

Tijdelijk

En waar er sprake is van een 'tijdelijke' korting op de pensioenuitkeringen,
sneren diverse mensen dat Donner voor deze zoethouder vast in de leer is geweest
bij Wim Kok, die het begrip tijdelijk ook ooit van een zeer ruime interpretatie
voorzag.

De overheid moet de pensioenfondsen redden, vindt u met ruime meerderheid.

Hoe? Bijna de helft (47%) van de deelnemers aan de Stelling van de Dag vindt dat
de overheid moet bijspringen en de pensioenfondsen dekken. Wie een bank kan
redden kan ook een pensioenfonds redden, op die manier. Bijna een kwart (23%)
vindt dat de overheid de pensioenfondsen meer hersteltijd moet geven om weer op
krachten te komen, 3% kiest ervoor om de pensioenpremie te laten stijgen en 16%
ziet er heil in om de pensioenfondsen te nationaliseren. Tot slot is er een
geringe 6% die korten op de pensioenen niet per se slecht vindt.

De werknemers van de sector metaal zijn de discussie al voorbij. Voor hen is het
slikken of stikken. De gepensioneerden uit deze beroepsgroep moeten al in 2011
10% van hun pensioen inleveren. Daarnaast moet iedere 'metalo' die van plan was
op 62-jarige leeftijd met werken te stoppen, doorwerken. En we kunnen deze
metalo's beklagen, maar het is nog maar het begin.

Taaier

Met deze maatregelen, zo vreest u, neemt minister Donner een aanloop om de
horden te nemen die de andere sectoren zullen opwerpen. Deze minister blijkt
taaier te zijn dan hij aanvankelijk oogde!

Wie deze korting nu al opgelegd krijgt, heeft deemoedig het hoofd te buigen.
"Bent u bereid een korting te accepteren?" vroegen wij u. Driekwart is tegen de
korting, 21% wil die desnoods accepteren. Maar die korting moet dan gegarandeerd
tijdelijk zijn. Eén op de drie kan leven met één jaar korting, 30% met twee
jaar, 16% met drie jaar en de rest wil met frisse tegenzin nog wel iets langer
bloeden. Ook over de maat van de korting bent u helder: 21% wil tot 3%
inleveren, 45% tot 5%, 23% tot 10%. Slechts 9% kan zelfs daarboven nog wat
missen.

U gaat, alweer met dank aan Donner, aan het bezuinigen. Een op de vijf mensen
vreest zijn huis te moeten verkopen, 15% dat de auto de deur uit moet en 22% dat
de vakantie er voortaan bij inschiet. Wie al krap leeft (39%) vreest door het
bestaansminimum heen te zakken.

Met uw geld levert u ook een flink deel van uw blijmoedigheid en uw optimisme
in. Eén op de vijf deelnemers denkt dat de pensioencrisis erger wordt maar dat
binnenkort herstel zal optreden, liefst 72% vreest dat het herstel lang op zich
zal laten wachten.

U zakt in de put. Dat is duidelijk. Wij Nederlanders zijn al geen vrolijk volk,
maar nu maakt u zich ernstig zorgen en uw stemming daalt mét de beurs.

'Misdaad, verschrikkelijk, ik ben ontzet, walgelijk', dat zijn wat van die
woorden die wij van WUZ onder ogen kregen. Met veelvuldig herhaald hoe
'schandalig!' dit is. En: "Dat zal Donner nog op gaan breken!" Wij van WUZ leven
mee. Wij zijn ook de klos. Daar gaan onze zwitser-jaren!

Marianne Janssen

Vandaag is er weer een

Stelling van de Dag.

U kunt eraan meedoen

van 11.30 tot 15.30 uur

via www.telegraaf.nl of

www.wuz.nl.

LOAD-DATE: March 11, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              110 of 144 DOCUMENTS



                                  De Telegraaf

                             11 maart 2009 woensdag

'Ik ervaar elke ochtend Wakker Nederland'

SECTION: WATUZEGT; Blz. 6

LENGTH: 860 woorden


Letterlijk 'Wakker Nederland' ervaar ik elke morgen als ik mijn lijfblad uit de
brievenbus haal. Onze regering zit al dagen in het torentje te zweten om
oplossingen te bedenken voor de bestrijding van de crisis. Let wel, de
economische crisis. Wat er aan komt weten we nog niet, maar dat zullen u en ik
zeker merken in de knip. Ik bedoel: Jan met de pet. Ondertussen lees ik verder.
ING keert bonussen uit. Afspraak is afspraak nietwaar? De heer Polman, sinds 1
januari baas bij Unilever, krijgt ruim drie miljoen, voor drie maanden inwerken.
Asieladvocaten blij met de staatssecretaris om het softe beleid van toelating in
Nederland. Wakker Nederland, kom spoedig.

Harderwijk, Piet Hoekstra

Zandtaartjes

Algemeen is bekend dat vrouwen niet kunnen autorijden. Niettemin hebben we vier
of vijf vrouwelijke ministers van Verkeer gehad. Ook een vorm van positieve
discriminatie? Maak ze minister van Ontwikkelingssamenwerking, dan kunnen ze
doen waar ze goed in zijn: zandtaartjes bakken in de woestijn. Dat Guusje op
haar huidige post is terechtgekomen, zal ook wel te maken hebben met dezelfde
discriminatiegedachte. Iemand met zijn volle verstand krijgt zoiets nimmer
bedacht! Capaciteiten zijn niet gebonden aan ras, geloof of wat dan ook.
Nogmaals: te gek voor woorden.

Helmond, Ruud van de Vliert

1,2,3...

Weet u als belegger niet zo een, twee, drie wat u aanmoet met beleggingsadviezen
op tv-zenders vier t/m zeven, sla dan acht op de negen à tien procent aan
beloofde rendementen en u weet genoeg. Elfjes bestaan niet...

Terband,

Niek van der Wees

Afromen

Toen er nog geen crisis was, is er een tijd geweest dat de pensioenfondsen
redelijk grote 'overschotten' aan financiën bezaten. De grote graaiers in Den
Haag besloten toen om die overschotten af te romen en in hun bodemloze putten te
storten. Nu de pensioenfondsen zware tekorten hebben, is het tijd om die
afgeroomde gelden aan de fondsen terug te geven! Waar is dat geld gebleven?

Mijdrecht, C.N.H. van Dijck

Afgang

Zeg 'ns Aaa. De verwachtingen waren hooggespannen. Maar wat een tegenvaller, wat
een afgang. Veel seks, veel tieners en veel lawaai met als 'vrolijke noot' oma
die het bij gebrek aan een tweepersoons bed op de keukentafel doet! Hoe kan een
actrice van deze leeftijd zich zo verlagen? Koos Dobbelsteen heeft vast een
vooruitziende blik gehad en zich niet gewaagd aan deze pulp.

Alphen, mevr. T.Tiebosch

Scootmobiel

Ik vind het niet normaal wat er is gebeurd met Wilma Haans uit Tilburg. Hoe
durft dat stelletje rotjongens de scootmobiel af te pakken en hem vervolgens in
de prak te rijden. Ik mag hopen dat als die jongens zelf ooit een scootmobiel
nodig hebben, hun deze geweigerd wordt. En de ouders van deze jongens hebben ze
wel 'voeding' gegeven maar 'op' vergeten erbij te geven.

Gorinchem, A.Looijaard

Stik maar

Helaas zie ik in uw krant weinig sympathie voor de kleine zelfstandige. Het is
toch te gek voor woorden dat wij, zzp'ers, moeten boeten voor de zakkenvullerij
van de witteboordencriminelen. Wij moeten opdraaien en zij gaan vrijuit. Alle
banken weigeren krediet, weigeren opname van de overwaarde, weigeren elke
medewerking. Ze zijn volgepropt met overheidssteun en de kleine man in de
straat, stik maar. Een grof schandaal. En Den Haag wacht en wacht en wacht,
totdat er naar voorspelling tussen de 50.000 en 100.000 bedrijven dit jaar
failliet gaan. Goed gedaan jongens.

Purmerend,

Ron Lindenaar

Wilders

Je mag Wilders verwijten, dat hij weinig bijdraagt aan de discussie om onze
economie draaiende te houden. Anderzijds lijkt de overige politiek zich van de
toenemende onveiligheid in ons land geen zier aan te trekken. Het aantal
inbraken en geweldplegingen door met name allochtone jongeren is ronduit
zorgwekkend. En dat los je niet op door je druk te maken over de benoeming van
een niet-blanke korpschef.

Veldhoven, Th.J.M. Erkens

Oppasslavernij

Waar in de generatiewoning van mevrouw Sterk zullen oma en opa oppassen? In de
woonruimte van de (klein)kinderen natuurlijk. De privacy, in lengte van jaren
een veel geprezen goed, waar 'o. en o.' al tijden naar verlangden, gaat om zeep.
Want of o.en o. nu van 's morgens 7 tot 's nachts 12 uur in de weer zijn of
niet, wat maakt dat uit? Zeeën van tijd! Dit draait uit - ik spreek (als opa)
uit ervaring - op kinderoppasslavernij. En als ze óp zijn door ouderdom,worden
o. en o. met bekwame spoed naar een andere bestemming gemanoeuvreerd. Zo'n
voorstel moet geen kans krijgen!

Essen, J. Nelen

Aan ons

Nuon en Essent worden verkocht aan buitenlandse energiereuzen. De opbrengst gaat
naar provincies en gemeenten. Alles wat onder- en bovengronds is aangelegd, is
gebeurd met geld van de burger. Dus de opbrengst van de verkoop, ca. &euro;3000
per huishouden, moet aan ons worden overgemaakt en niet door provincies en
gemeenten worden verkwanseld.

De Pol, Ton Rietveld

Melkkoe

De motorrijtuigenbelasting voor het eerste kwartaal van 2009 laat een verhoging
zien van ruim 7%. Ik geloof dat, voordat het rekeningrijden ingevoerd wordt,
deze regering nog even deze belastingen wil verhogen zodat de belachelijk hoge
kilometerprijs dan gunstiger uitvalt als deze vergeleken wordt met de dan
geldende motorrijtuigenbelastingen.

Venhuizen, I. Brouwer

LOAD-DATE: March 11, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              111 of 144 DOCUMENTS



                                  De Telegraaf

                             11 maart 2009 woensdag

geachte lezer zonder plaatje

SECTION: WATUZEGT; Blz. 6

LENGTH: 264 woorden


U bent zeer begaan met de TNT-postbodes die 15 procent van hun salaris moeten
inleveren, en u wijst op de tegenstrijdigheden die u in dit verband opvallen.

"Hier klopt toch iets niet", vindt C.C. Wanrooy uit Haarlem. Deze lezer hoopt
dat iemand hem kan vertellen "waarom de ministers en ambtenaren een flinke
loonsverhoging krijgen, en anderen, zoals de postbodes van TNT, een flinke
loonsverlaging. De gewone man krijgt minder pensioen, en een politicus krijgt
zes jaar een wachtgelduitkering".

J. Bonthuis uit Eeserveen zet tegenover de postbodes de topman van Unilever.
Deze "ontvangt voor drie maanden werk drie miljoen euro. Het is goed je te
realiseren dat voor het bedrag van die topman een postbode zo'n zestig jaar, of
wellicht langer, moet werken".

"In Nederland zijn we op dit gebied volledig de weg kwijt", vindt ook M.
Holshuizen uit Purmerend. "TNT-personeel gaat 15% op het salaris inleveren. Ik
vraag mij af of de hoogste baas van TNT, Peter Bakker (jaarsalaris meer dan
&euro;1.700.000), hierin mee zal gaan." Deze lezer wijst nog op een ander
aspect: "De AbvaKabo is onderhandelaar voor zowel de ambtenaren als de TNT'ers.
Voor de laatsten betekent dat een salarisvermindering, voor de ambtenaren weten
zij er 3% per jaar uit te slepen in de komende jaren. En dan te bedenken dat
ambtenarensalarissen en hun wachtgeldregelingen worden betaald uit de
belastingopbrengsten van, onder andere, TNT'ers. Kan de AbvaKabo mij uitleggen
waarom TNT-medewerkers nog lid zouden moeten zijn van deze vakbond. Niet lid
zijn scheelt altijd nog ruim &euro;13 per maand."

Coosje Hiskemuller

LOAD-DATE: March 11, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              112 of 144 DOCUMENTS



                                  De Telegraaf

                             10 maart 2009 dinsdag

Wervingsactie valt verkeerd;
LPF: Zet arrestant   op water en brood

SECTION: HAAGLANDEN; Blz. 31

LENGTH: 194 woorden


Van onze correspondent

NAALDWIJK, dinsdag

Een wervingscampagne van de politie Haaglanden voor vrijwillige
arrestantenverzorgers heeft bij de LPF Westland voor grote verontwaardiging
gezorgd.

Vooral de taakomschrijving voor de onbetaalde politiemedewerkers, die de
arrestanten persoonlijke aandacht en verzorging moeten gaan bieden, is de
fractie in het verkeerde keelgat geschoten. "Wij vinden juist dat mensen die
opgepakt zijn op water en brood moeten worden gezet", zegt voorzitter John
Witkamp. "Vrijwilligers kunnen in een verpleeghuis veel nuttiger werk doen dan
voor de politie arrestanten te vertroetelen."

De oppositiepartij heeft het gemeentebestuur van Westland gisteren opheldering
gevraagd over de politiecampagne, die wordt opgesierd door een foto van een
grote groep wegrennende agenten. "Dat doet het imago van de politie geen goed",
aldus Witkamp, die meent dat de hele actie kwaad bloed zet bij hardwerkende
burgers.

De politie Haaglanden wilde gisteren niets zeggen over de over de aard van de
persoonlijke verzorging en aandacht die arrestanten moeten krijgen.
"Burgemeester Van der Tak zal binnenkort tekst en uitleg geven", aldus een
woordvoerder.

LOAD-DATE: March 10, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              113 of 144 DOCUMENTS



                                  De Telegraaf

                              8 maart 2009 zondag

Net op tijd

SECTION: REPORTAGE; Blz. 15

LENGTH: 451 woorden


Er was een tijd dat politie en justitie maximaal twee weken onderzoek deden naar
de achtergronden van een liquidatie in de onderwereld. Was er na die periode
geen zicht op de daders, dan gingen de dossiers op de plank en keek nooit meer
iemand om naar de zaak. Terecht? Veel rechercheurs redeneerden dat je je
kostbare tijd beter kon steken in het achterhalen van de dader van een
kindermoord, dan in het oplossen van een afrekening. 'Laat ze elkaar lekker
afmaken, dat ruimt lekker op', was daarbij de gedachte. Maar het gebrek aan
politieaandacht voor onderwereldgeweld, zorgde er een paar jaar geleden voor dat
de hoofdstad een soort Chicago aan de Amstel werd. Gangsteroorlogen werden open
en bloot op straat uitgevochten, waarbij de kogels gewone burgers om de oren
vlogen. Huurmoordenaars werden besteld als broodjes kroket bij Van Dobbe.

Die tijd is gelukkig voorbij. Sinds een paar jaar boekt de politie succes op
succes bij het ontrafelen van de achtergronden van liquidaties. Twee belangrijke
momenten vormden het omslagpunt. Allereerst was daar het onderzoek naar de moord
op kroegbaas Thomas van der Bijl, die zou getuigen in het Holleeder-proces. In
de haast deze 'lastpak' uit de weg te ruimen, maakten de huurmoordenaars én hun
opdrachtgevers kostbare fouten. Het moordwapen werd in het water gegooid en
teruggevonden. De technische recherche verrichtte vervolgens fantastisch werk
door een piepklein dna-profiel van het wapen te peuteren. Het spoor leidde naar
de schutters en degene die de moord organiseerde.

Daarna was er de biecht van Peter la Serpe. De huurmoordenaar, die onder anderen
vastgoedhandelaar Cees Houtman doodschoot, liep over naar justitie en lapte er
zijn voormalige 'partners in crime' bij. Met de resultaten van het technisch
onderzoek én de verklaringen van La Serpe hoopt justitie nu voldoende bewijs te
hebben om minstens elf verdachten heel lang achter de tralies te houden.

Zijn al die kostbare en tijdrovende onderzoeken nu zinvol geweest en hebben ze
een afschrikwekkend effect? Ik vind van wel. Politie en openbaar ministerie
verdienen een compliment voor de durf dit soort laffe misdrijven keihard aan te
pakken. Mede dankzij die houding was het de afgelopen twee jaar redelijk rustig
met liquidaties van criminele kopstukken. Helaas lijkt geweld in een deel van
het criminele milieu de afgelopen maanden weer op te laaien. De dubbele moord
afgelopen week in Leiderdorp is daarvan een voorbeeld. Het is daarom van belang
dat politie en justitie blijven uitstralen dit geweld niet te tolereren. Het
proces morgen tegen een aantal huurmoordenaars en hun opdrachtgevers had niet op
een beter moment kunnen beginnen.

Reacties of tips?

Mail naar: jvdheuvel@telegraaf.nl

LOAD-DATE: March 7, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              114 of 144 DOCUMENTS



                                  De Telegraaf

                             4 maart 2009 woensdag

'Beste stimuleringsmaatregel is afschaffen bpm'

SECTION: WATUZEGT; Blz. 6

LENGTH: 854 woorden


Sloopbonus grandioos succes in Duitsland (Tel. 03/03). Wanneer gaat de
Buitensporige Pest Maatregel bpm er in Nederland eens van af? Dat is pas een
stimuleringsmaatregel!

Someren, M.Greijmans

Kredietballon

Het verhaal dat we de crisis aan zichzelf verrijkende bankmanagers te danken
hebben, is natuurlijk klinkklare onzin. Hoe schandalig ook, het gaat daar om
bedragen die er niet toe doen. Het werkelijke probleem zit hem in het feit dat
we met zijn allen bijna 15 jaar een veel te grote broek aangetrokken hebben. We
zullen moeten zorgen dat we weer met onze voetjes op de grond komen te staan,
dat we de veel te ver opgeblazen ballon leeg laten lopen tot normale proporties.
Er is maar één weg uit dit moeras. Met zijn allen de schouders eronder, even pas
op de plaats, of beter nog een stapje terug. Ook de pensioenen tijdelijk
bevriezen is helemaal niet zo'n ramp. Het niet doen en de ballon laten klappen,
dat is pas echt een ramp. Dan blijft er van het zo zorgvuldig vergaarde appeltje
voor de dorst helemaal niets meer over.

Hans Zwolschen

Rekenfout

Elk weldenkend mens weet dat je voor 3,50 euro geen vierkante meter grond kan
kopen (Tel. 03/03). Laat Novamedia-topman Oostrom het weer voor dezelfde prijs
doorverkopen aan de gemeente welke zich bezighoudt met het toekomstig
natuurgebied Marickenland. Kan men meteen een nieuwe verkooptekening maken.

Blaricum,

Hans van Dongen

Schuld

De politiek is erin geslaagd om de schuld van de crisis vrijwel volledig bij de
bankiers te leggen. Bankiers zijn niet onschuldig maar .... In mijn jongere
jaren stond op papiergeld geschreven dat de gouverneur van de Nederlandsche Bank
het equivalent in goud zal betalen. Wie hebben daar een eind aan gemaakt?
Politici... Het was bekend dat banken 10 % reële dekking voor alle door hen
gecreëerde geldhoeveelheiden moesten aanhouden. Wie hebben die definitie
verruimd zodat die dekking nog maar een fractie werd? Politici..... Wie hebben
verzaakt in hun controle op de toezichthouder van het bankwezen? Politici...

Linschoten, Nick Tam

Smalhout

Inmiddels is de enige echte Nederlander die de titel minister-president waardig
is 81 jaar: prof. Smalhout. Is er niet ergens een pilletje voorhanden om hem 30
jaar jonger te maken en hem aldus te benoemen? Kan het héle groepje ministers
naar huis, die heeft prof. Smalhout niet nodig.

Beverwijk,

Wim Niesten

Vaccinatie

Ik weet wel een manier om enige duidelijkheid te verkrijgen rond de omstreden
vaccinatie tegen baarmoederhalskanker. Goed uitzoeken met hoeveel van het
hpv-vaccin ontwikkelaars en onderzoekers, bestuursleden van de betrokken
farmaceutische industrie, leden van de adviseringscommisies, lobbyisten en
andere belanghebbenden hun eigen dochters laten vaccineren. Het is namelijk het
mooiste wat een bedrijf zich kan voorstellen: '...een wel/niet werkzaam product
op grote schaal verkopen, dat misschien wel/niet voorkomt dat je over 30 jaar
misschien wel/geen relatief zeldzame ziekte kan gaan krijgen, waar misschien een
relatief kleine groep wel/niet dood aan zou kunnen gaan en waarvan de
bijwerkingen en langetermijneffecten nog niet bekend zijn...' Dit lijken mij
nogal wat onzekerheden voor zo'n grootschalige en kostbare operatie.

Zeist, R.M. Backus

Graaicultuur

Philips presteert al jaren matig. Onderdelen van het concern zijn/worden
afgestoten of samengevoegd en ontslagen dreigen. Periodieken voor de meeste
werknemers gaan in de ijskasten en wat doet de directie met ceo Kleisterlee
voorop? Onder het mom van een nieuw bonusplan de eigen maximale bonus verhogen
van 120 naar 200 procent (Tel. 03/02). Wanneer komt er eens een einde aan deze
zichzelf verrijkende graaicultuur? De top moet worden wakker geschud!
Kortstondig triest voor de werknemers, maar voorlopig even geen
Philips-producten meer kopen zou ik zeggen. Op langere termijn zullen de
werknemers hier wel bij varen.

Bergum,

Willem Hageman

Uitgelekt

De voorstellen om de gevolgen van de kredietcrisis te beperken zijn uitgelekt!
Zijn ze bewust uitgelekt?! Dit zou het kabinet misschien wel goed uitkomen, om
erachter te komen wat de bevolking en oppositie ervan vinden en zodat de
impopulaire, doch noodzakelijke plannen tijdens de officiële bekendmaking niet
te hard aankomen.

De Kwakel, Rob Klijn

Aandeelhouders

Mijnheer Bos, het is toch jammer dat u als minister van Financiën uitspraken
doet over aandeelhouders. Van overheden krijg ik namelijk te horen dat ik als
directeur verantwoordelijk ben voor wat er in mijn bedrijf gebeurt. Dit geldt
natuurlijk ook voor de banken. Die hadden ook simpel nee kunnen zeggen. Banken
moeten 'back to basic' net als alle multinationals. Zij hebben op allerlei
manieren geprobeerd om geld uit de zakken van hun clientèle te kloppen. En voor
al die overbodige producten die ze hebben aangeboden, krijgen ze nu de rekening
en nog erger, de gewone burger is vooral de sigaar. U moet als minister toch wat
genuanceerder overkomen. Betreurenswaardig.

N.K. Aridjis

Bezuiniging

Nederland wil gaan besparen op de ontwikkelingshulp. Dit lijkt mij tevens het
juiste moment om de veel te hoge Nederlandse bijdrage aan de Europese Unie eens
nader onder de loep te nemen.

Tuitjenhorn, Marja vd Graaf

LOAD-DATE: March 3, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              115 of 144 DOCUMENTS



                                  De Telegraaf

                             4 maart 2009 woensdag

Succes

SECTION: BINNENLAND; Blz. 3

LENGTH: 229 woorden


De formidabele steun van meer dan 50.000 Nederlanders voor de omroeporganisatie
Wakker Nederland zegt genoeg over de onvrede van velen over het huidige
programma-aanbod van het publieke bestel. Binnen amper twee weken, dat is een
recordtijd, werd het vereiste aantal leden bereikt.

Voor het bestuur van de omroepvereniging een aansporing om snel met een goed
beleidsplan op de proppen te komen waarmee uiteindelijk minister Plasterk
(Cultuur) kan worden overtuigd. Want het huidige publieke bestel is eenzijdig
samengesteld. Aanvulling én renovatie zijn daarom noodzakelijk.

Belangrijk is dat vele hardwerkende Nederlanders, de ruggengraat van ons land,
het signaal hebben gegeven dat de gevestigde orde in Hilversum moet worden
opgeschud. Dat daarnaast ook prominente landgenoten, onder wie theaterondernemer
Joop van den Ende, hun steun hebben uitgesproken voor Wakker Nederland is
eveneens een gegeven. Van den Ende heeft destijds met zijn tv-plannen moeten
opboksen tegen bizarre regelgeving en tegenwerkende politici. Nog steeds hét
voorbeeld hoe Hilversum en Den Haag als gesloten bastions in staat zijn om
nieuwe initiatieven om zeep te helpen.

Met de steun van zo veel nieuwe leden en de steun van deze krant, waarvan de
omroepvereniging losstaat, moet Wakker Nederland in staat zijn om voor
vernieuwing en verandering te zorgen in Hilversum. Dat heeft veel te lang
geduurd.

LOAD-DATE: March 3, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              116 of 144 DOCUMENTS



                                  De Telegraaf

                              3 maart 2009 dinsdag

Crisis laat geen geld voor linkse hobby's

SECTION: BINNENLAND; Blz. 7

LENGTH: 835 woorden

SAMENVATTING

Het kabinet staat de komende twee weken voor cruciale beslissingen. De
overheidsfinanciën zijn door de economische crisis ernstig aangetast en om deze
weer op orde te krijgen moet krachtig worden bijgestuurd. Er zal een aantal
pijnlijke maatregelen nodig zijn om te voorkomen dat de staatsschuld al te ver
oploopt. Want anders zijn we met z'n allen jaar in, jaar uit miljarden euro's
extra aan rente op deze schuldenlast kwijt.

VOLLEDIGE TEKST:

Deze rentebetalingen waren het kabinet al een doorn in het oog. Door de
vergrijzing zal de komende decennia steeds meer geld nodig zijn om de
voorzieningen in ons land betaalbaar te houden. Bij het aantreden maakte het
kabinet daarom plannen om de staatsschuld stapsgewijs af te lossen, zodat de
miljarden die nu aan verschuldigde rente worden betaald in de toekomst kunnen
worden gebruikt voor de financiering van bijvoorbeeld de stijgende zorgkosten en
de aow.

De crisis heeft deze schuldsanering flink in de war geschopt. De nationale
schuld is door de reddingsoperatie voor de banken sterk opgelopen van circa 220
miljard afgelopen zomer naar ruim 300 miljard euro nu. Als dit zo blijft, kost
deze schuld de schatkist naar schatting 14 miljard per jaar aan rente, al moet
de steun aan de banken op een gegeven moment ook weer wat opleveren.

Bovendien krijgt het rijk door de economische malaise veel minder geld binnen
dan verwacht. Het Centraal Planbureau (CPB) rekent bij ongewijzigd beleid voor
2009 op een begrotingstekort van 3 procent en voor 2010 op een tekort van 5,5
procent. In geld uitgedrukt betekent dit dat in twee jaar nog eens een gat wordt
geslagen van 51 miljard euro. Hoewel dit tekort weer zal verdwijnen als de
crisis is uitgeraasd, moet de overheid voor dit tijdelijke 'rood staan' wel
extra lenen. Dat schuldbedrag is blijvend, en de daarover betaalde rente
bedraagt ruim 2 miljard. Daarmee zou de totale jaarlijkse rentelast naar
schatting uit kunnen komen op 16 miljard.

Maatregelen

Zo'n situatie is ronduit onwenselijk. En hoewel het kabinet de begrotingsteugels
wil laten vieren om de economie niet meer schade te berokkenen, is
tegelijkertijd een reeks maatregelen in kaart gebracht om geld te besparen. Deze
inventarisatie is uitgevoerd door een ambtelijke commissie onder leiding van de
secretaris-generaal van het ministerie van Financiën en ligt de komende twee
weken op tafel in de Trêveszaal. Het vertrouwelijke rapport bevat een lange
lijst van allerhande ingrepen, die zijn in te delen in drie categorieën:
bezuinigingen (zowel aan de lastenkant als aan de uitgavenkant), investeringen
en maatregelen ten behoeve van de houdbaarheid.

De coalitie zal eerst moeten beslissen tot hoever het begrotingstekort mag
oplopen, nu de begrotingsregels worden losgelaten. Als die nieuwe grens is
vastgesteld, kan worden bekeken welk bedrag aan investeringen nodig is, waarna
duidelijk wordt hoeveel er moet worden bezuinigd. Vervolgens kan de vraag van de
houdbaarheid worden beantwoord om de overheidsfinanciën op de langere termijn
weer gezond te krijgen.

In het ambtelijke rapport worden bij de investeringen, die de gevolgen van de
crisis moeten verzachten, onder meer het verbeteren van het hoofdwegennet (190
miljoen euro), een sloopregeling voor de autobranche (60 miljoen), en een
bodemsanering voor waterwegen (70 miljoen) genoemd. Bij lastenverzwaringen staan
bijvoorbeeld het afschaffen van het spaarloon (270 miljoen) op het lijstje en
het verhogen van het btw-tarief van 19 naar 20 procent.

Bezuinigingen

In de categorie bezuinigingen aan de uitgavenkant noemt de inventarisatie onder
meer een ontkoppeling van de sociale uitkeringen, inclusief aow (500 miljoen),
een afname van reïntegratiemiddelen (300 miljoen), het vergroten van de
schoolklassen in onderbouw en bovenbouw (280 miljoen), een verlaging van de
kinderbijslag (100 miljoen) en een bezuiniging op ontwikkelingshulp (630
miljoen).

Bij de houdbaarheidsingrepen springt een verhoging van de pensioengerechtigde
leeftijd in het oog, aangezien deze maatregel in de Haagse politiek kansrijk
wordt geacht. In het rapport wordt een variant voorgesteld waarbij de
aow-leeftijd in een periode van 24 jaar wordt verhoogd van 65 naar 67 jaar,
oftewel een maand per jaar. Dat zou structureel zo'n 4,2 miljard opleveren, geld
dat kan worden gebruikt om de extra staatsschuld van het 'rood staan' af te
lossen.

Het kabinet doet er verstandig aan bij de keuzes fors te bezuinigen op linkse
hobby's. Naast ontwikkelingshulp gaat het dan ook om bijvoorbeeld de
wijkenaanpak, de extra cultuurgelden en de publieke omroep, die vreemd genoeg
niet op de ambtelijke lijst voorkomen. In de samenleving is een gevoel aan het
ontstaan dat het kabinet wel graaiende bankiers de helpende hand toesteekt, maar
de gewone burger opzadelt met onbetaalde rekeningen. Zo'n sentiment kan het
vertrouwen in de coalitie ondermijnen. En de steun is door de opkomst van de PVV
van Geert Wilders al zo laag dat het, gezien de te nemen rigoureuze maatregelen,
bijna vraagt om vervroegde verkiezingen.

LOAD-DATE: March 2, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              117 of 144 DOCUMENTS



                                  De Telegraaf

                           28 februari 2009 zaterdag

RAMP

SECTION: BINNENLAND; Blz. 3

LENGTH: 436 woorden


Als Wakker Nederland straks inderdaad zendgemachtigd is, en er voltrekt zich op
een dag wéér zo'n vliegramp, dan kunnen ze op mijn levenslange lidmaatschap
rekenen als de presentator van Gezond Verstand - hoe zou de actualiteitenrubriek
van WNL anders moeten heten? - de avonduitzending als volgt begint.

"Welkom, kijkers. U denkt misschien: wat gaan wij van Wakker Nederland nu nog
aan die ramp doen? Welnu, ik heb nieuws voor u: niets. Alles is reeds behandeld.
Alle beelden zijn reeds ontelbare malen uitgezonden, alle overlevenden zijn
reeds in alle andere actualiteitenrubrieken aan het woord geweest, alle
deskundigen hebben reeds overal hun commentaar op de gang van zaken losgelaten.
Wij hebben daar niets aan toe te voegen."

Zouden ze het lef hebben?

Ik hoop het van ganser harte, want over de oorzaak van het neerstorten van de
TK1951 mag dan nog in het duister worden getast, één ding werd na de ramp wel
onmiddellijk duidelijk: het totale ontbreken van samenwerking tussen de
actualiteitenrubrieken van onze publieke zenders.

Ze deden allemaal hetzelfde. Van elke tien cameraploegen waren er negen
overbodig, omdat je over dergelijk hard nieuws nu eenmaal geen NOS- of
NCRV-sausje kunt gieten. Handen af van Ghislaine Plag van Netwerk, ze is van
mij, maar haar werk had deze keer ook door Clairy Polak van Nova kunnen worden
gedaan, die gelukkig níét van mij is, maar die anderhalf uur later toch al acte
de présence moest geven.

En wie was daar haar gast?

Pieter de rampenprins.

Tuurlijk.

't Is plots vloeken in de kerk, nu Wakker Nederland er op initiatief van De
Telegraaf aan komt. Maar ik roep het toch: van mij mag die hele publieke omroep
op de schop. Zeventig procent van de programma's dient geen publieke zaak. De
rest kenmerkt zich door een stuitend gebrek aan coördinatie, dan wel een
onbedwingbare neiging tot overlapping. En het kost ons honderden miljoenen per
jaar.

Zég het, presentator van Wakker Nederland, zég het.

"De ramp, kijkers? Niet hier. Wij willen uw belastingcenten niet verkwisten.
Daarom beginnen wij vandaag met een aflevering van 'Bij Sjuul op de
bagagedrager', de serie waarin Sjuul Paradijs op zijn oude bakkersfiets door
onze probleemwijken rijdt, met achterop een hardwerkende Nederlander, voor deze
gelegenheid Geert Wilders. Daarna volgt een commentaar op de toestand in de
wereld van 'De jongens van Haram', zoals altijd gevormd door prof. dr. Bob
Smalhout en prof. dr. Bob Smalhout, met als speciale gast prof. dr. Bob
Smalhout."

Hoe ík Wakker Nederland het liefst zie?

Als een Paard van Troje.

Laten we wel wezen: Sjuul heeft wel iets van Odysseus.

Desnoods klim ik zelf aan boord.

LOAD-DATE: February 27, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              118 of 144 DOCUMENTS



                                  De Telegraaf

                           28 februari 2009 zaterdag

'Heel Nederland in de uitverkoop'

SECTION: WATUZEGT; Blz. 2

LENGTH: 867 woorden


Opeenvolgende regeringen hebben onze vertrouwde (overheids) instellingen ten
prooi laten vallen aan de commercie, vaak met desastreus resultaat. Zo verdwenen
de PTT en de Rijkspostspaarbank, de spoorwegen, watervoorziening, gas- en
elektriciteitsbedrijven en zorg werden geprivatiseerd en/of opgesplitst. Het zou
allemaal beter voor ons zijn en niet duurder worden. De nieuwste rage is de
uitverkoop aan het buitenland van hetgeen over is gebleven. De laatste regering
liet toe dat ABN-AMRO werd verkwanseld, voor onze energie zijn we straks
afhankelijk van een Duitse en een Zweedse maatschappij, Nederlands huisbankier
wordt de noodlijdende Royal Bank of Scotland. Waarom besteden we onze regering
eigenlijk ook niet uit aan een buitenlandse mogendheid? Nog één keer
verkiezingen bij welk land we willen horen en klaar is kees. Veel verschil
zullen we niet merken.

Zevenaar, Hans Brouwers

Schoolhoofd

Is het dan werkelijk zo dat ons onderwijssysteem dusdanig gefaald heeft dat een
schoolhoofd niet meer in staat is om een 'simpele' basisschool te leiden en
daarvoor dus de kennis/kunde moet inschakelen van een bestuur? Of zoekt de
graaicultuur soms nieuwe bronnen van inkomsten?

Doetinchem, J. Liewes

Hulman

Burgemeester Hulman van Den Helder 'neemt ontslag en ziet af van wachtgeld, maar
dan moet Den Helder wel zijn huis overnemen tegen een marktconforme prijs'. Als
je fraudeert en de boel besodemietert, heb je helemaal nergens recht op en moet
je gewoon 'wegwezen'! Als bestuurder schijn je boven de wet te staan. Dat huis
van Hulman is toch zijn probleem? Wie meerdere huizen wenst te bezitten, loopt
een risico en een echte kerel draagt dat risico zelf.

Amsterdam,

Bram Weijsman

Graaicultuur

De topman van het Duitse concern RWE (de energiegigant die ons Essent wil
overnemen) heeft in 2008 9.000.000 euro op zijn conto kunnen bijschrijven,
terwijl de Essent-topman 'slechts' 900.000 euro verdiende. Onze premies gingen
begin van dit jaar wel omhoog omdat 'de cijfers over het vierde kwartaal
tegenvielen'. Er was energie ingekocht toen de prijs van de olie hoog was. Kan
het nog zotter? De gewone burgers moeten ervoor bloeden dat die 'sukkels'
verkeerd energie inkopen. Zij worden beloond voor hun mismanagement en wíj
worden gestraft. Wanneer wordt die graaicultuur nou eens echt aangepakt?

Den Haag, Marc van der Ligt

Crimineel

Eens in de zoveel jaar overlijdt er iemand in een cel. Justitie zet dan groot in
om de gevangenisdirecteur veroordeeld te krijgen, die 'eindverantwoordelijk is
voor het overlijden van die crimineel'. Het zou justitie sieren als ze in de
toekomst evenveel moeite doet als een eerzaam burger als gevolg van medische
missers overlijdt. Jaarlijks gaat het hier om duizenden slachtoffers. Maar dan
geeft justitie niet thuis. De crimineel wordt in dit land met alle egards
behandeld. Jan met de pet bekijkt het maar.

Jan Smelik

Kwekken

Door al op de avond van de Schiphol-crash in NOVA te gaan zitten 'kwekken',
heeft Pieter van Vollenhoven zich gediskwalificeerd als voorzitter van de
Ongevallen Raad.

Goor, H.A.van Enst

Verkwisting

Draconische maatregelen zijn ophanden om ons land er bovenop te helpen. Het zij
zo! Onze rijks- en gemeentelijke overheden gaan intussen gewoon door met het
verkwisten van belastinggeld aan allerlei nutteloze projecten en dubieuze
stichtingen. Met hun wachtgelden en afkoopsommen (lees: riante oprotpremies voor
mislukte ambtenaren en managers) geven ze een slecht voorbeeld. Politici die nog
steeds niet begrijpen wat mensen in de armen van Wilders drijft, zouden het
artikel 'Utrecht geeft moskee loket ton subsidie' (Tel.28/02) eens moeten lezen.
Over verkwisting gesproken!

Zandvoort,

Frank A. Paardekooper

Mail

Ik krijg mail van http://werkenbijhetrijk.nl die begint met 'beste Ruud, jij als
net afgestudeerde jurist of econoom' (ik ben 58 jaar en uitgewerkt). Ze bieden
me werk aan bij het rijk voor heel korte tijd en dan letterlijk: 'Deze gróótste
marktpartij van Nederland biedt unieke voordelen. Nergens anders werk je met
zulke grote budgetten'. Ik wil best voor ze werken maar dan om ze te leren hoe
je goede direct mailcampagnes moet maken en om uit te leggen dat er nu al te
veel mensen bij het rijk werken.

Huizen, R.H. Schuijt

Gejat

Goed nieuws natuurlijk, dat door camera's de zakkenrollerij op de markt
drastisch is afgenomen. Dit lijkt op een doorbraak in de strijd tegen
criminaliteit. Maar vergeet niet: eens een dief blijft altijd een dief. Die zal
zijn 'werkterrein' gewoon weer verleggen. Eerst werd iedere fiets gejat, dus
gingen we postcodes graveren en zware sloten aanschaffen. Daarna werden auto's
leeggeroofd, dus nam iedereen een radio met een 'frontje'. Ook het aantal
bankovervallen nam af na de introductie van de camera, maar toen waren
winkeliers de dupe, dus gingen ook zij aan de camera. Toen steeg het aantal
woninginbraken. Bijna overal hangen nu camera's in de strijd tegen rovers en
agressievelingen. Omdat het steeds lastiger wordt voor de dief deinst deze er
niet voor terug om steeds meer agressie te gebruiken om aan geld te komen. Laten
we het eens anders proberen en de daders écht hard aanpakken, zodat het probleem
niet plaatselijk wordt opgelost, maar ook landelijk en op alle gebieden.

Rotterdam, P. van Neck

LOAD-DATE: February 27, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              119 of 144 DOCUMENTS



                                  De Telegraaf

                           26 februari 2009 donderdag

De vele gezichten van Pip Utton

SECTION: FILMUITGAAN; Blz. 21

LENGTH: 308 woorden

SAMENVATTING

THEATER - De Britse acteur Pip Utton is een man met vele gezichten. Met evenveel
gemak vertolkt hij Charlie Chaplin, Adolf Hitler, kunstenaar Francis Bacon,
Shakespearevertolker Edmund Kean of een eigenaardige hobbyist die etiketten van
blikjes kattenvoer verzamelt. De komende weken komen ze allemaal voorbij in de
solo's waarmee hij langs de Nederlandse theaters trekt.

VOLLEDIGE TEKST:

Charlie Chaplin, Adolf Hitler en Francis Bacon behoeven nauwelijks een nadere
introductie. Tenminste, dat zou je denken. Pip Utton probeert in zijn
theatersolo's echter altijd de persoon achter de publieke figuur te laten zien.
Op die manier krijgt het publiek dus een kant van deze 'iconen' te zien waar ze
nog niet zo bekend mee waren. Zo zet Utton niet de gevierde Chaplin neer, maar
juist de gefrustreerde man die privé schuilging achter deze ster. In 'Bacon'
beleeft het publiek een dagje uit het leven van de extravagante, destructieve
kunstenaar Francis Bacon en in 'Adolf' trekt Utton een vergelijking tussen
Hitler en de gewone man in de pub die ageert tegen 'al die buitenlanders'.

Slechts weinig Nederlanders zijn daarentegen bekend met Edmund Kean, een Britse
acteur die wordt gezien als een van de belangrijkste Shakespearevertolkers ooit.
Maar met een moeizame sociale achtergrond (vader was alcoholist en moeder
prostituee), voelde de toneelspeler zich nooit helemaal op zijn plek in de
toneelwereld. Koren op de molen voor Pip Utton dus. Hij combineert deze solo met
de vertolking van de verzamelaar van kattenvoeretiketten. Deze man is weliswaar
geheel aan de fantasie van Utton ontsproten, maar daardoor zeker niet minder
interessant.

De verschillende solo's van Pip Utton zijn t/m 8 april in

diverse Nederlandse theaters te zien. In de voorstellingen wordt Engels
gesproken.

Voor een speellijst: www.ruuddegraaf.nl of www.pip-utton.com.

LOAD-DATE: February 25, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              120 of 144 DOCUMENTS



                                  De Telegraaf

                            22 februari 2009 zondag

GOEDE DOELEN IN DE;
Onderzoekers lichten grootste organisaties door "Stichting Natuur en Milieu
heeft nog geen 6500 leden. Namens wie spreken die mensen eigenlijk?"

SECTION: REPORTAGE; Blz. 14

LENGTH: 1641 woorden

SAMENVATTING

Met miljarden euro's spekte de overheid jarenlang belangenorganisaties voor het
milieu en arme mensen. Die ook nog verzekerd zijn van miljoenensteun uit de
Postcodeloterij, die een exclusieve overheidsvergunning kreeg. Organisaties als
ICCO, Natuurmonumenten en stichting Natuur en Milieu groeiden daardoor als kool.
En hun afhankelijkheid ook... Maar goededoelenland schudt op haar grondvesten.
Want na klachten, vorig jaar, van het bedrijfsleven dat de overheid activisme
steunt en geld in bodemloze putten stort, stellen de ministeries nu meer eisen.
Goede doelen storten zich in allerijl op de werving van donateurs. Een waar
marketingbombardement is ophanden. Tijd voor een rating van de belangenclubs,
vinden twee financieel experts: "Hoe goed zijn de goede doelen?" AMSTERDAM -
"Een goed doel lijkt soms wel onaantastbaar. Want wie is er nou tegen een goed
doel? Het smoort de discussie vaak snel. Toch valt er heel wat op ze aan te
merken. In Nederland profiteren ze van schimmige financieringsstromen, die
weliswaar formeel door de Tweede Kamer worden gecontroleerd of, zoals bij de
loterijen door allerlei comités. Maar de gewone burger krijgt er nooit echt
duidelijkheid over", zeggen dr. Adriaan Kukler en dr. Hessel Abbink Spaink.

VOLLEDIGE TEKST:

"Waarom moet Natuurmonumenten 200 miljoen euro in de pot hebben en beleggen in
aandelen en obligaties? Tegelijk ontvangen ze jaarlijks ruim 50 miljoen euro van
de overheid. Waarom bedragen de gemiddelde loonkosten van de helft van de
onderzochte organisaties meer dan 61.000 euro, terwijl ambtenaren bij de
overheid gemiddeld 53.000 euro kosten?"

Vragen die momenteel bij de goede doelen door het duo worden voorgelegd voor
wederhoor. Ze legden de grootste organisaties voor mensenrechten en milieu langs
de meetlat. "Goede doelen heten ze. Maar wie bepaalt wat goed is? Namens wie
spreken ze? In ons land hebben we daar een sterke mening over. Treffend is toch
wel dat bij een rondetafeldiscussie in Paraguay over soja het Nederlands als
voertaal gold. De zaal barste van de Nederlandse goededoelenorganisaties naast
een handvol Zuid-Amerikaanse boeren", zegt Abbink Spaink.

Verantwoorden

Voor Rabobank International reisden ze de wereld over om goed ondernemerschap
namens de bank in de praktijk te brengen. Ofwel, het verantwoorden van
financiering van sojaplantages en katoenproducenten. Ze werden er tegelijkertijd
geconfronteerd met de (Nederlandse) ngo's, de non-gouvernementele organisaties.
De clubs die niet van de overheid zijn, officieel.

"We maakten ook afspraken met de lokale Friends of the Earth over de voorwaarden
voor financiering van plantages. Maar in Nederland was die afspraak ineens niets
waard vond Milieudefensie, dat bij hetzelfde netwerk is aangesloten. Waar halen
zij het recht vandaan om die lokale organisatie te negeren? Ook nog in grote
mate betaald door de Nederlandse overheid", zegt Adriaan Kukler.

Het tweetal richtte daarom Applied Ethics Associates op. Met de bril van
financieel experts hopen ze de discussie zuiver te krijgen. "Net als de banken
ratings kennen om bijvoorbeeld de kredietwaardigheid aan te tonen, maken we nu
ook een rating voor goede doelen", legt Kukler uit.

Hun initiatief kon niet op een beter tijdstip komen. Goededoelenland is in
beweging. De overheid zegt strenger te willen toezien op de besteding van
budgetten en eist dat de clubs zelf meer geld binnenhalen. Zo heeft het
ministerie van VROM (milieu) gevraagd om een gedragscode. Ook komen er strengere
eisen voor subsidies.

"Dit jaar zijn er alleen nog maar subsidies voor één jaar, in plaats van vier
jaar, toegekend. Iedereen zal opnieuw getoetst worden aan de nieuwe eisen die we
dit jaar invoeren. Daarna kan er wel weer meerjarige financiering volgen", zegt
woordvoerder Jan-Jaap Eikelboom van VROM.

Ook het ministerie van Ontwikkelingssamenwerking is daarmee bezig en heeft de
subsidieontvangers vorig jaar een brief gestuurd en gewaarschuwd dat ze voor de
huidige subsidies minimaal 25 procent van hun budget uit donaties moeten halen.

"Organisaties die niet voldoen aan de norm van 25 procent, moeten de subsidie
terugbetalen totdat ze wel voldoen", zegt een woordvoerder van minister Koenders
streng.

Collecte

Dit terwijl de kredietcrisis juist aan de budgetten van investeringsfondsen voor
goede doelen zoals het VSB-fonds vreet. Privaat geld dat mooi op de balans had
kunnen staan. Bovendien heeft de consument minder over voor de collecte. Zo
maakte het Sociaal en Cultureel Planbureau onlangs nog bekend dat Nederlanders
meer investeringen in óns land willen en minder naar ontwikkelingshulp.

"Een aantal organisaties is hard aan het werk gegaan om de fondsenwerving op
poten te zetten of uit te breiden", bevestigt Femke Lagaaij, directeur van de
Bomen mvo en filantropie, dat financieel advies geeft aan goede doelen en
maatschappelijke organisaties.

"Terwijl de eis strakker wordt gesteld om meer geld binnen te halen uit eigen
middelen, dus via particulieren en bedrijven, is ook de concurrentie toegenomen.
Het betekent dat er meer marketingcampagnes worden gestart. Overigens vraag ik
me af of dat een goede zaak is, want ze moeten daardoor meer energie steken in
het werven en kunnen minder besteden aan het goede doel zelf."

Ook Peter Helmer, voorzitter van Instituut voor Sponsoring en Fondswerving
(ISF), signaleert een verandering. "Erg veel goede doelen ontwaken en zijn bezig
met het werven van geld. Op zich een goede zaak, denk ik," zegt Helmer. "Het is
altijd beter je inkomsten te verdelen over meerdere bronnen. Sommigen
functioneren nu als doorgeefluik voor overheidssubsidies. En dat roept de vraag
op namens wie ze spreken en namens wie ze het geld doorgeven. Zonder eigen
inkomsten uit donaties, is dat moeilijker te zeggen."

Voor Abbink en Spaink gaat dat allemaal nog lang niet ver genoeg. In een eerste
inventarisatie van de grote natuurorganisaties en instellingen voor
ontwikkelingssamenwerking, blijkt volgens hen dat verschillende goede doelen in
ongezonde mate leunen op de overheid. (Zie kader)

Hun voorstel is dan ook simpel: "Maak de hoogte van de subsidie direct
afhankelijk van het aantal leden of donateurs. U legt een euro in, de overheid
past extra geld bij, mits we dat maatschappelijk noodzakelijk achten natuurlijk.
Kijk naar Amnesty, Greenpeace en WNF, die lukt dat ook", schetst Abbink Spaink
hun visie.

"Er moet ook samenhang komen met het geld dat vanuit de goededoelenloterijen
komt. Deze tweede financieringsstroom is relatief uniek voor de wereld en het
gaat om aanzienlijke bedragen. Geld dat alleen opgehaald kan worden door deze
goededoelenloterijen omdat ze een vergunning hebben gekregen van de overheid,
waarna de markt op slot is gegaan."

"Als dat verandert, dan moeten we nog zien of een schreeuwende minderheid een
uitbreiding van de A4 kan dwarsbomen. Vergeet niet dat de organisaties veel
invloed hebben in Nederland. De Sociaal Economische Raad consulteert een
organisatie als stichting Natuur en Milieu. Die hebben nog geen 6500 leden.
Namens wie spreken die mensen eigenlijk?"

Standpunten

Directeur Mirjam de Rijk van stichting Natuur en Milieu geeft toe dat ze dat
moeilijk kan aangeven. "Wij vertolken de mening van een groot deel van de
Nederlandse bevolking", weet ze desondanks zeker. "Kijk, we bestuderen allerlei
bronnen om de standpunten vast te stellen. Zoals enquêtes van het Planbureau
voor de Leefomgeving. Zo weten we heel goed wat mensen op natuurgebied
belangrijk vinden. Maar inderdaad, dan weet je dus nog niet of deze mensen ook
vinden, dat wij namens hen deze mening moeten vertolken."

De Rijk is er echter van overtuigd dat ze bestaansrecht heeft. "Wij denken dat
de overheid het belangrijk vindt dat er ook een organisatie is zoals wij. Die
nadenkt over milieu in de landbouw als dat even een minder populair thema is."

Kukler en Abbink Spaink blijven zich verbazen: "Of je maakt er een afdeling van
het ministerie van, een overheidsagentschap mag ook. Of je zorgt dat
organisaties hun bestaansrecht duidelijk maken en zelf de broek ophouden. In het
kader van maatschappelijk verantwoord ondernemen wordt van bedrijven gevraagd
dat ze goed luisteren naar de omgeving. Voor goede doelen is diezelfde prikkel
ook nodig. Maar hoe meer ze verzekerd zijn van een grote pot met geld, hoe
minder ze geneigd zullen zijn naar de achterban te luisteren. Wie betaalt,
bepaalt!" TANG

HEVIG ACTIVISME

De Raad Nederlandse Detailhandel (RND) trekt opnieuw aan de bel over
subsidiestromen. De Schone Kleren Kampagne (SKK), dat zich bezighoudt met
arbeidsomstandigheden in de kledingindustrie, gaat volgens de detailhandel
ronduit schandalig te werk.

SKK krijgt, net als een lange lijst van andere organisaties, een deel van de
twee miljard euro die minister Koenders (Ontwikkelingssamenwerking) te vergeven
heeft.

Volgens RND wordt met die subsidie hevig activisme gesteund. ,,SKK bedreigt
ondernemers met lastercampagnes en ze brengen eenzijdige verhalen naar buiten",
zegt Pieter Walraven, secretaris van RND.

De RND vindt dat het mes keihard in de subsidies gezet moet worden. ,,Vooral nu
de kredietcrisis als een virus veel bedrijven aantast, is het veel zinvoller dit
soort idiote bedragen in de economie te stoppen, in plaats van bakken met geld
aan allerlei onzinnige instanties te schenken.

De Schone Kleren Kampagne (SKK) vindt de beschuldigingen ,,grote onzin". ,,Wij
zijn niet opgericht om het bedrijfsleven kapot te maken. We signaleren
misstanden en brengen die ook naar buiten. Bovendien wordt onze organisatie door
veel instanties, waaronder de overheid, gedragen," zo beschrijft Jupijn
Haffmans, namens het bestuur van de Stichting Schone Kleren Kampagne, de eigen
achterban.

Eerder al protesteerden de ondernemers tegen de milieuorganisaties die onjuiste
verhalen over tropisch hardhout zouden rondstrooien.

Naar aanleiding daarvan eiste VROM een nieuwe gedragscode van de
natuurorganisaties.

LOAD-DATE: February 25, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              121 of 144 DOCUMENTS



                                  De Telegraaf

                           21 februari 2009 zaterdag

'Aanval op hautain Hilversum';
Mediadeskundigen  zien grote  kansen voor  WAKKER  NEDERLAND   "Op alle zenders
zie   je dezelfde bekende   Nederlanders"  "Mensen willen het Telegraafgevoel in
beeld en geluid zien"

SECTION: REPORTAGE; Blz. 5

LENGTH: 1659 woorden

SAMENVATTING

Als het aan De Telegraaf ligt, krijgt het publieke bestel in Hilversum er een
broertje bij, maar het mag ook een zusje zijn: Wakker Nederland. De nieuwe
omroepvereniging wil voor 1 april 50.000 leden werven en met een geheel eigen
visie programma's maken waar veel Nederlanders zich in zullen herkennen.
Mediadeskundigen buigen zich over de kansen van de Gezond Verstand-omroep en
kritiseren tegelijkertijd de eenheidsworst uit 't Gooi. HILVERSUM, zaterdag
"Eindelijk, eindelijk, eindelijk springt er een krant in het gapende,
ideologische gat in het Hilversumse omroepkwartier. Want daar heerst een enorme
arrogantie. Ik zeg énorme arrogantie! Dit wereldje meent de waarheid in pacht te
hebben en kijkt neerbuigend neer op al die mensen die een ander stemgeluid
willen laten horen."

VOLLEDIGE TEKST:

Zegt de gelouterde, voormalige programmamaker Jef Rademakers. Uit zijn brein
kwamen De Geloof, Hoop & Liefdeshow, Klasgenoten en de Pin Up Club.

"Dat hautaine sfeertje heeft Hilversum altijd al gehad," vertelt hij. "In de
jaren zestig werd nieuwkomer de TROS tegengewerkt, want wat moet je nou met zo'n
'boerenlullenzender' die Nederlandstalige muziek onder de aandacht wil brengen.
Daar haal je, als linkse wereldverbeteraar, toch je neus voor op. Het is het
sfeertje dat gecreëerd wordt door mensen die zelfs André Rieu geen cultuur
vinden, terwijl hij met Johan Cruijff de enige Nederlandse wereldster is. Ook
over omroep Max werd laatdunkend gedaan. Omschreven als seniorenomroep voor
rollatorgebruikers, maar Max is wel een van de weinige omroepen die nog groeit.
Daarom dicht ik Wakker Nederland grote kansen toe. Want initiatiefnemer De
Telegraaf weet als geen ander hun lezers aan zich te binden. Jullie zijn de
enige krant waar lezers zich geen abonnee voelen, maar lid. Ik geniet er nu al
van als jullie er in slagen de machtspositie van de verzuilde omroepen te
doorbreken."

Clubjes

Herman Pleij is emeritus hoogleraar Historische Nederlandse Letterkunde en
kenner van de verzuiling. Hij zegt: "Het verbaast me dat omroepen zoals Wakker
Nederland nu pas zijn opgericht. We zijn weliswaar geen verzuild land meer, maar
we willen wel graag ergens bijhoren en met elkaar verbonden zijn. Daar is ons
land uniek in. Dus bedenken we in plaats van die vroegere zuilen nieuwe clubjes.
Daarom is het zo verrassend, dat het aparte gevoel van de grootste krant van
Nederland, die als geen ander de onlustgevoelens onder de bevolking kent, niet
in een of andere omroep verankerd is."

Hij geeft Wakker Nederland een goede kans van slagen. "Het probleem is alleen
het enthousiasme vast te houden. Als je straks geen aansprekende programma's
maakt of boeiende persoonlijkheden kunt tonen, lig je er zo uit. Zie de partij
Trots Op Nederland van Rita Verdonk. Zij was mateloos populair, maar maakte
grove fouten en is nu in de peilingen weggevaagd."

Wibo van de Linde (70) zou bij wijze van spreken zo zijn villa op het Friese
platteland verlaten om een idee (dat heet nu format) te bedenken voor een goed
actualiteitenprogramma voor Wakker Nederland. Van de Linde stond aan de wieg van
het succes van AVRO's Televizier en vooral TROS Aktua. ,,Aktua en De Telegraaf
hadden veel gemeen. Altijd eigen nieuws maken, altijd verrassend en omstreden
willen zijn, steevast willen prikkelen, opkomen voor de hardwerkende Nederlander
. Op een gegeven moment keken er 2,5 tot 3 miljoen Nederlanders naar Aktua.
Samen met Hans Knoop van De Telegraaf hebben we oorlogsmisdadiger Pieter Menten
gepakt. Onze documentaire daarover won een belangrijke Europese prijs, maar de
NOS wilde liever een programma van de VPRO inzenden, want daar keek geen hond
naar, dus was het goed. Alle actualiteitenprogramma's lijken nu als twee
druppels water op elkaar. Ze trekken allemaal dezelfde bamibal uit de muur.
Hebben allemaal dezelfde deskundigen; Hilversum is compleet doorgedraaid. Mijn
ouwe TROS zit nu anoniem in het actualiteitenprogramma EénVandaag. Volgens mij
zijn alle verslaggevers van de grootste familie van Nederland lid van de SP."

Is het echt allemaal zo slecht? Is dit geen kritiek van een knorrige, oude
rechtse betweter?

,,Ik dacht het niet. Marcel van Dam, van wie ik allesbehalve een fan ben,
schreef deze week in de Volkskrant precies hetzelfde. Volgens hem vertonen alle
nieuwsmedia kuddegedrag, waardoor je op alle zenders dezelfde bekende
Nederlanders ziet, terwijl er zoveel meer in dit land gaande is."

Henri Beunders is hoogleraar geschiedenis aan de Erasmus Universiteit in
Rotterdam en publiceert veel over media. "Ik denk dat de geïnteresseerde
Telegraaflezer kijkt naar programma's zoals Radar, Paul de Leeuw, Hart van
Nederland, Spoorloos en RTL Boulevard. Maar deze kijkers hebben ook behoefte aan
programma's waarin zij als het ware hun eigen opvattingen kunnen terugzien. Daar
is De Telegraaf sterk in, dus waarom dan niet actievoeren via de televisie."

Talking heads

Het publieke bestel in Hilversum wordt gedomineerd door talking heads, oftewel
praatgrage beeldvullers. Het zijn deskundigen, die steeds weer in elk programma
opduiken. Overigens zijn dat zeker niet altijd mensen met een linkse signatuur.
In 2008 was Rita Verdonk de meest gevraagde studiogast, maar de wereld is hard
en meedogenloos en in 2009 zal ze waarschijnlijk de minst gevraagde worden.

Hans Beerekamp van NRC Handelsblad onderzocht vorig jaar drie maanden lang welke
Nederlanders het meest in de bekende actualiteitenprogramma's op de publieke
omroep verschenen. In zijn top 100 staat slechts één ondernemer en dat is Joop
van den Ende, en staat ook nog op de laatste plaats. Ook opvallend: 84% is man.

,,Deze spiraal van voorspelbaarheid moet Wakker Nederland meteen doorbreken",
vindt Jef Rademakers.

Ofschoon de Nederlandse samenleving niet meer verzuild is, is de publieke omroep
nog steeds op de leest van de verzuiling geschoeid. Dat gaat terug tot de jaren
twintig, toen er vijf radio-omroepen door de overheid werden getolereerd: KRO
(katholiek), NCRV (protestants), VARA (sociaal-democratisch), AVRO (liberaal) en
VPRO (vrijzinnig-protestants).

Anno 2009 hebben eigenlijk alleen de laatste drie binnenkomers enige relatie met
hun achterban. Dat zijn de evangelische EO, BNN (jongeren) en Max (ouderen). Bij
de andere omroepen krijg je zelden het gevoel dat je naar een katholiek,
protestants of liberaal getint programma kijkt. Daarom schreef prof. G.A.I.
Schuijt als hoogleraar mediarecht al vele jaren geleden scherpe artikelen tegen
het omroepbestel. Volgens hem werden mensen vooral lid van een omroep vanwege de
aantrekkelijkheid van de gids en niet vanwege de programma's. Tegenwoordig moet
je echt lid worden en dat begon met tien gulden en is nu &euro;5,72 per jaar.
Dat is een laag bedrag en toch zie je dat de gevestigde omroepen de grootste
moeite hebben om rond de 400.000 leden te blijven. Dat wordt, als het aan
minister Plasterk ligt, de norm om A-omroep te blijven en maximale zendtijd te
krijgen. Ofschoon in bijna de helft van de huishoudens iemand lid is van een
omroep, is van alle 13 miljoen Nederlanders ouder dan zestien jaar slechts 26%
lid. Tussen 1992 en 2004 verloren de gezamenlijke omroepen meer dan een half
miljoen leden.

Verschraling

Peter Jelgersma is een mediagoeroe. Hij stond aan de wieg van Filmnet, TV10 en
was betrokken bij Digitenne. Hij zegt: "Er zijn deskundigen die menen dat de
eventuele komst van Wakker Nederland en andere omroepen leidt tot een
verschraling, maar voor die verschraling is de politiek zelf verantwoordelijk.
Grote omroepen worden niet beloond. Als TROS en AVRO samen zouden gaan, krijgen
ze nog steeds net zoveel zendtijd."

Het meest democratisch zouden omroepverkiezingen zijn, maar deze ideeën,
bijvoorbeeld van de commissie-Ververs in 1996, zijn altijd door de politiek
gedwarsboomd. Dergelijke verkiezingen zouden namelijk desastreus uitpakken voor
de gevestigde orde. Onderzoeken leerden dat bij dergelijke verkiezingen alleen
omroepen met trouwe leden zoals de EO, VPRO en TROS er gunstig zouden
uitspringen. De politiek vreesde dat verkiezingen zouden leiden tot hevige
concurrentie en tot programma's die zich in niets zouden onderscheiden van die
van de commerciële zenders. Wat is er na 1996 gebeurd? Er kwamen geen
verkiezingen en toch lijken publieke en commerciële omroepen meer dan ooit op
elkaar. Wie nu de discussies in de Tweede Kamer terugleest, valt van de ene in
de andere verbazing. Zo zei het toenmalige Kamerlid Van Zuijlen (PvdA): "De
culturele innovatie van de publieke omroepen kan alleen blijven bestaan als we
het bestel niet veranderen."

Conservatief

Jelgersma vindt dat het initiatief van Wakker Nederland veel te laat komt.
"Circa 25 jaar geleden probeerde ik de dagbladuitgevers, ook jullie concern, al
warm te maken voor televisie. Kranten bleken echter ongelooflijk conservatief.
Het ging toen goed met de krant en met de groei van de televisie zou het wel
niet zo'n vaart lopen. Als de grote uitgevers al in televisie wilden investeren,
dan vooral om belangen in commerciële omroepen te kopen met als doel hun eigen
positie veilig te stellen. Dagbladen hebben de boot gemist en met de opkomst van
internet komen ze nu voor een reusachtig probleem te staan. Want internet lijkt
veel meer op televisie dan op de krant."

Waarom zouden veel Nederlanders lid willen worden van Wakker Nederland? We
vragen het de experts en iedereen geeft een ander antwoord: ontevreden
middengroepen. Mensen die het gevoel hebben dat de politiek en de televisie niet
naar hen luisteren. Mensen, die het Telegraafgevoel in beeld en geluid willen
zien.

Dan krijgen we Sem van Berkel aan de lijn. Hij leidt een bedrijf in
vermogensbeheer en zegt: "Alle tien werknemers van mijn bedrijf zijn lid van
Wakker Nederland geworden."

Waarom?

,,De Telegraaf is een verademing in deze wereld van diep treurig negativisme,
verlammende bureaucratie, klantonvriendelijkheid en linkse betweters. Bij jullie
kun je tenminste je gal spuwen. Ik kan geen dag zonder mijn krantje en straks
geen dag zonder Wakker Nederland."

LOAD-DATE: February 20, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              122 of 144 DOCUMENTS



                                  De Telegraaf

                           21 februari 2009 zaterdag

Slapen op de Gooise matras

SECTION: FEATURE; Blz. 3

LENGTH: 450 woorden

SAMENVATTING

Op naar Hilversum, zei de baas. Tja, en wat doe je dan... Hilversum bij avond
valt vies tegen. Lees je bij de kapper spannende achterklap over soapies,
sterren en andere tv-hoofden, in het echt is het één dooie boel. Ze zitten
natuurlijk allemaal als sidekick bij elkaar in de studio, volgens roulerend
systeem. Is nog best hard werken hoor, tv.

VOLLEDIGE TEKST:

Alleen bij veilinghuis Van Spengen brandt licht. En hoe! Een Niagarawaterval aan
kroonluchters bungelt aan het plafond. Goud, zilver en juwelen worden er
geveild. Kredietcrisis, hè. En met dan ook nog een grote nieuwe omroep aan de
horizon, zit 't toch effe knijp.

De habitués ploffen neer. Bladeren blasé door de catalogus, strepen hier en daar
een dingetje aan, noteren er een bedrag achter. In de zaal zitten elf klonen van
Loes Luca in haar reclamerol: "Milieu, milieu!? Man, ik kom uit een
voortréffelijk milieu." Van die gedecideerde mevrouwen, in witte maillot boven
platte penny-shoes. Elk moment kunnen ze tongklakkend een zweepje tegen de enkel
kletsen.

Met een glimlach als voor het Rad van Fortuin geboren, houdt een assistente de
koopwaar omhoog. Zuidzeeparels, rozetringen met briljanten, tasbeugels,
18e-eeuwse soeplepels, miniaturen, tafelstukken. Een champagneklopper die
verschaalde Bollinger-bubbeltjes tot leven wekt. Hebbedingetje! Bodemprijsje:
150 euro. Hele handel duikt over een jaartje op in Kunst of Kitsch: "Zo enig, 'k
weet ook niet wat het is. Op een Drents vlooienmarktje op de kop getikt. Veur
een tientje, haha." De veilingmeester zwaait met de houten hamer. "Witgouden
collier." Hij laat de bedragen oplopen: 260, 280, 500 euro. Kláp.
"Slavenarmband." Zo van de hand.

Onaangedaan biedt een Loes Luca, vingertje achteloos de lucht in. Even
ongenaakbaar wordt ze de bezitster van een stel oorstekers waar Jan Modaal zich
een maand of twee voor in het zweet zou moeten werken. Bruto. Verveeld gaapt ze.

De veilingmeester raast ritmisch voort: 300, 340, 400. Kláp. "Daar die mevrouw
aan het gangpad." Niet verroeren is het beste. Een mens zal zich per ongeluk
koelte toe wapperen. Hop, heb je ineens een Biedermeier suikerklontjesdoos. Voor
2900 euro... En dan ook nog een tweedehandsje hè!

Wacht es, dat is natuurlijk de meerwaarde hier in Hilversum! Die tabakspot kan
best wel eens van Marcel van Dam zijn geweest. Heel oud antiek. En die 48
vingerhoedjes... Clairy Polak natuurlijk. En dat zilveren presenteerblaadje was
misschien wel van Paul Witteman. En... kláp, verstoort de veilingmeester de
dagdroom. Vier stoelen verderop heeft de man met de hamer echt toegeslagen. Met
de onderkin op de lamswollen borst zit een meneer zacht te ronken. Baas heeft
gelijk. Slaperig zootje op die Gooise matras.

LOAD-DATE: February 20, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              123 of 144 DOCUMENTS



                                  De Telegraaf

                           21 februari 2009 zaterdag

AAN DE TROUW;
Textielkoning JAN ZEEMAN verbreekt stilzwijgen over geheim van zijn
internationale succes   "Tot op zekere hoogte ben ik een verlicht despoot" "Je
moet in moeilijke tijden wel blijven kopen, maar er minder voor betalen"

SECTION: FEATURE; Blz. 1

LENGTH: 1528 woorden

SAMENVATTING

NU HET doemdenken over de kredietcrisis regeert, is het de hoogste tijd voor
andere geluiden. Vandaar deze interviewserie WINNAARS met Nederlanders die zo
succesvol zijn in hun vak, dat ze er internationaal aanzien door hebben
gekregen. Vandaag deel 1: JAN ZEEMAN (66), oprichter en grootaandeelhouder van
Zeeman TextielSupers, met meer dan duizend winkels in zes landen. Inmiddels
speelt hij ook een hoofdrol in vastgoed en investeringen. Interviews geeft hij
zelden tot nooit. Voor deze serie maakt hij een uitzondering. Schoorvoetend,
want: "Ik blijf bij voorkeur een OBN'er. Een Onbekende Bekende Nederlander."
LAGE MIERDE, zaterdag De vele bomen die hem omringen op landgoed Wellenseind
fascineren hem zeer. Hij kent ze, stuk voor stuk, soort voor soort. Die
woudreuzen van De Kempen, ze spookten door z'n hoofd toen hij de met windkracht
twaalf over het land razende kredietcrisis een plaats probeerde te geven.

VOLLEDIGE TEKST:

Jan Zeeman, kordaat geposteerd aan een lange houten tafel in zijn bovenal
degelijk ingerichte Brabantse landhuis: "Ik zie deze serieuze crisis ook als een
herfststorm, die het dode hout wegblaast en dus feitelijk in hoofdzaak positief
werkt. Je loopt natuurlijk wel het risico dat een omvallende oude zieke boom een
vitaal jong boompje plet; dat is de schaduwkant. Maar over het algemeen is het
aangenaam reinigend, vooral met het oog op de gekte, zoals die extreme
beloningen voor bestuurders en het oneigenlijke gegraai en gegrijp. En dan heb
je nog de grote ontslagvergoedingen die een middenstandsbedrijf de das om kunnen
doen."

Heeft u dat verbaasd?

"Eigenlijk niet. Het is er geleidelijk ingeslopen dat aangestelde bestuurders
voor ondernemertje gaan spelen. Een ondernemer is iemand die met eigen geld voor
eigen rekening weloverwogen risico's neemt. Bestuurders doen dat met geld van
een ander vaak minder weloverwogen, met alle gevaren van dien. Ik moet dezer
dagen ernstig terugdenken aan 1981. Ook toen wankelde de economie en stond ik
uitgerekend in dat zware weer op het punt om het bedrijf van Loek Brons over te
nemen. Ik had maar 45 winkels; Brons 160. Vastgoedpartijen raakten in de
versukkeling, de Tilburgse Hypotheekbank viel om, zelfs de NMB, die de deal met
Brons had goedgekeurd, kwam enorm in de problemen. Zaten er plotseling nieuwe
gezichten bij de bank tegenover me. Een bankdirecteur uit Alphen aan den Rijn
gaf de doorslag. Hij wist de grote bazen in Amsterdam te overtuigen met de
tekst: 'Geld leen je niet aan een onderneming, maar aan een ondernemer'. Het was
toch het David en Goliathverhaal. De kleine David die reus Goliath opslokte."

Waarom deed David dat?

"David zag kansen en voelde de drang om constant uit te blijven breiden."

Voor hem op tafel liggen, zorgvuldig gerangschikt, zijn aantekeningen. Ook in
dit decor met verslaggever en fotograaf wil Jan Zeeman gaarne de controle
houden. Vriendelijk en vastberaden. Humorrijk en formeel. Hij begon op jonge
leeftijd met een eerste winkel in Alphen aan den Rijn, omdat z'n vader in zijn
textielzaak niet alleen een rol zag voor Jan, maar ook voor de andere negen
kinderen en dat zag hij anders. Binnen zes maanden opende hij een tweede winkel
in Zwanenburg, na twintig jaar slokte hij ook de winkels van de familie op.

"Ja, voor te veel geld, maar dat was om de merknaam Zeeman krachtiger te maken.
De familie had onder dezelfde naam winkels en ik wilde per se één sterke
textielsuperketen Zeeman."

Wie van jullie had op dat moment het matroosje als logo?

"In reclame is het een ongeschreven wet: beter goed gejat dan slecht bedacht.
Mijn vader had in de hoek van zijn advertenties een ouwe zeeman met touw als
kader. Vond ik best aardig, dus heb ik een matroosje laten maken."

Hij schuift twee foto's over tafel met 't geelblauwe matroosje op de gevel van
een Turkse winkel. "Over jatten gesproken. Koos Matroos bevalt kennelijk ook
daar."

'Je moet je niet laten meeslepen door het doemdenken, je moet je kans grijpen
zodra die zich voordoet', zei u in 1982 tegen De Telegraaf. 'En vooral niet
denken dat je in moeilijke tijden niet kunt investeren'. Gaat die wijsheid
vandaag, 27 jaar later, nog steeds op?

"Alleen wanneer je heel zorgvuldig met je geld omgaat. Je moet in moeilijke
tijden wel blijven kopen, maar er minder voor betalen. Dat was bij Zeeman zo en
ook in het vastgoed. Ik heb toen ik stopte als directeur bewust van de ene op de
andere dag afstand van Zeeman genomen en dat was achteraf gezien misschien wel
een foute beslissing. Heb vrij abrupt de leiding overgedragen."

Hoezo foute beslissing?

"Ik heb daardoor een voorzitter van de directie verspeeld. Mijn opvolger meneer
Schouwenaar heeft het in eerste instantie heel goed opgepakt, maar in tweede
instantie ging het toch wat minder en dat had voorkomen kunnen worden als ik op
de achtergrond nog aanwezig was geweest. De nieuwe man, Barthold Karis, komt bij
Ikea vandaan, net als Zeeman een familiebedrijf. Hij begrijpt het spanningsveld
een stuk beter."

Extra blij dat u de winkelketen niet heeft verkocht? Crisis in het land, dus
letten de mensen beter op hun centen, dus komen ze eerder bij Zeeman terecht.

"We hebben veel trouwe klanten, maar je hebt gelijk: als mensen door de nood
geboren meer oog krijgen voor verstandige aankopen dan voor status, kunnen wij
extra goed gaan scoren."

Tien jaar geleden zei u: 'Onze klanten zijn mensen met heel veel behoeften en
onvoldoende geld'. Dat klinkt als de mens van 2009.

"De tijden zijn veranderd, niet de mensen. De kroostbezitters zijn onze klanten.
Zij hebben aan alle kanten kosten en dan is het prettig als je voor de primaire
textielbehoefte weinig geld hoeft uit te geven. Zolang de moeder de smaak
bepaalt, zitten we goed, maar kinderen die gaan puberen, zijn we even kwijt. We
zien ze weer terug zodra ze kleedgeld krijgen en daarmee letterlijk hun eigen
broek moeten ophouden. Dan heeft de euro een andere waarde en weten ze Zeeman
weer te vinden. Zeker tegenwoordig, want er liggen niet meer alleen maar
recht-op-en-neer-onderbroeken in de bakken."

Heeft u er diep van binnen om gelachen dat sommige mensen zich in allerlei
bochten wrongen om niet te hoeven toegeven dat ze hun sokken bij Zeeman hebben
gekocht?

"Ja, dat is humor. In dat opzicht lijk ik-van-Zeeman op jullie-van-De-Telegraaf.
Bij lichtelijk academisch misvormden kom je ook een zekere Telegraafontkenning
tegen. 'Nee, ik lees die krant niet, ik lees opiniebladen'. Logisch uiteraard.
Als je zelf geen opinie hebt, moet je een opinieblád hebben. Bij wijze van
dichtbijmarketing liet ik mij regelmatig afzetten aan het begin van een
winkelstraat en vroeg dan aan voorbijgangers: 'Kunt u mij vertellen waar ik hier
de Zeeman kan vinden?' Dan was de eerste reactie meestal 'Daar kom ik zelden',
maar als je doorvroeg bleken ze hun complete linnenkast vol te hebben met
Zeeman-spullen."

Uw bedrijf groeide als kool. Gaat dan het ego niet opspelen en wil je winkels
met meer status?

"Dat is zelfs een economische wet. Het wheel of retail dat omhoog draait. Steeds
mooier, steeds luxer. Het is ook mij echt wel bekend dat een bepaald printje of
een bepaald stikseltje mooi maakt, maar als je er euro's extra voor moet
betalen... Ik ben daar nooit gevoelig voor geweest, uit trouw aan onze klanten.
Bedrijven als C&A en Hema hebben ruimte gecreëerd aan de onderkant van de markt
ten faveure van de Blokkers en de Zeemannen. Zo zijn door hele knappe mensen
toch hele grote fouten gemaakt..."

Het marktgevoel is bewust bewaakt: lekker graaien in die bakken.

"Het gaat niet om graaien. Een artikel moet tastbaar zijn. Zodra mensen iets in
hun handen pakken, is het al half verkocht."

Hoe irritant was het dat juist politici van partijen voor de gewone man tegen
Zeeman aanschopten, terwijl de winkels vooral bij die gewone man populair zijn?

"Gelukkig niet alleen bij de gewone man, want zoals de Amerikanen zeggen: Poor
people need low prices, but rich people like them."

D66 stelde zelfs Kamervragen over het feit dat u hardop riep alleen meisjes aan
te nemen en dan ook nog louter fulltime.

"Ze hebben me tijdens dat debat niet echt op andere gedachten gekregen. Zeeman
is een winkel voor vrouwen achter de toonbank en de kassa, maar ook in de top.
En als vrouwen in het bedrijfsleven, volkomen terecht overigens, gelijkgesteld
willen worden aan mannen, dan moeten ze ook volledig kiezen voor een baan bij
Zeeman. Volop kansen, maar dan ook verplichtingen."

Jongens hebben geen zwangerschapsverlof...

"Ik mag het ongetwijfeld niet hardop zeggen, maar verkopen bij Zeeman is een
vrouwenvak. Mannen en vrouwen zijn niet gelijk, wel gelijkwaardig. Er is
trouwens ook enorm gezeurd over het feit dat onze dames moesten stáán achter de
kassa. Onzin, er stonden stoelen, maar de dames zijn een soort vliegende kiep,
moeten ook vaak in de winkel zijn. Ze stootten zo regelmatig hun schenen aan die
stoelen dat ze vroegen: kunnen die ondingen niet weg? Dan ben je als ondernemer
voor de verlichte geesten van de vakbond dus meteen de feodale gebeten hond. Het
zij zo. Iedereen heeft recht op een eigen mening. We zijn ook wel eens
beschuldigd en in een enkel geval zelfs veroordeeld voor het nabootsen van
merkartikelen. Is nooit bewust gebeurd, maar soms ontkom je er niet aan."

LOAD-DATE: February 20, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              124 of 144 DOCUMENTS



                                  De Telegraaf

                            20 februari 2009 vrijdag

Stemmen

SECTION: METROPOOL; Blz. 7

LENGTH: 374 woorden


Amsterdam telt 747.000 inwoners. Daarvan begrepen 746.999 er niets van dat
Kennedy Bakircioglü afgelopen zondag aan de start van Ajax-Feyenoord mocht
verschijnen. En dat is inclusief de Zweed met het vreemdste kapsel ter wereld
zelf.

Het resultaat van deze opmerkelijke verschijning op de grasmat was een
vleugellam elftal doordat Sulejmani ziek was en Kennedy er zonder enige vorm van
zelfvertrouwen een meelijwekkende vertoning van maakte. Wij liefhebbers smeekten
om Leonardo, maar die zat weer eens op de bank.

Het is een voorbeeld van de hersenspinsels des trainers waar de gewone man niets
van begrijpt. Ik had dat ook altijd met Van Hooijdonk in Oranje. Dan zat ik al
een uur tegen de televisie te schreeuwen dat hij er in moest en mocht-ie
uiteindelijk nog drie minuten meepikken. Ik gruwel van de voetballer Vennegoor
of Hesselink, maar het ganse volk zag wel dat hij soms nodig was. Bondscoach Van
Basten liet 'm echter altijd gewoon lekker zitten waa -ie zat.

Trainers willen dingen doen die wij niet snappen en geen dingen doen die wij
simpele zielen juist wél willen. Als zo'n beslissing dan een enkele keer goed
uitpakt, worden ze als geniaal bestempeld. En in die hunkering naar erkenning
lijden wij in stilte mee. Het aankopen van Sno, het weer afstoffen van Robbert
Schilder, het soms niet opstellen van Gabri en het vertrouwen in Oleguer. Het
zijn van die zaken die wij doodnormale stervelingen niet kunnen bevatten, maar
de trainer hoopt op dat ene briljante momentje waardoor hij zijn gelijk haalt.

Het werkelijk ontstellend treurige Feyenoord ging pas over de knie nadat de
smeekbede van het publiek was verhoord en 'Leo' erin kwam. Een gouden wissel,
maar goed gewisseld is slecht begonnen, zeggen mijn vrienden en ik altijd met
een biertje in de hand.

Voor volgend seizoen stel ik een trainerloos Ajax voor. Laat de capuchonboys uit
de harde kern in de gaten houden of onze jongens iedere dag op het trainingsveld
een partijtje doen. De opstelling wordt door middel van een enquête in deze
krant gemaakt en de ArenA wordt het eerste interactieve stadion waar eventuele
wissels met stemkastjes onder de stoelen worden bepaald.

Ik vraag me serieus af of wij het met z'n allen nou zoveel slechter zouden
doen.bankzitters@telegraaf.nl

LOAD-DATE: February 19, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              125 of 144 DOCUMENTS



                                  De Telegraaf

                            20 februari 2009 vrijdag

Waar is minister Van der Hoeven?

SECTION: WATUZEGT; Blz. 6

LENGTH: 800 woorden


Opvallend afzijdige bij de vele debatten over de economische crisis is onze
minister van Economische Zaken: mevrouw Van der Hoeven. Zij geeft er daarmee
blijk van dat zij de eerste minister is die alvast kan worden 'wegbezuinigd'!

Heel, R. Koch

Voordelen

Voor mij heeft de crisis alleen voordelen. Uit vrees voor hun baan zullen de
medewerkers aan de telefoon bij KPN, UPC en  andere ons misschien netjes gaan
behandelen en worden de gemaakte afspraken nagekomen. Wellicht is er ook niet
voldoende geld meer voor de werkelijk slechte en, voor de jeugd, waardeloze
radio- en tv-programma's.

Eindhoven, Jan G.M. Coolen

Nooit

Heel links Nederland is het er over eens: dit is niet het juiste moment om te
bezuinigen. Bezuinigen moet je doen als je de wind in de rug hebt en dat is nu
inderdaad niet het geval. Vorig jaar was dat wel het geval, maar toen besloot
heel links Nederland dat het een geweldig moment was om 26 miljard euro extra
uit te geven. De achtergrond is simpel: linkse mensen willen alleen maar
makkelijk regeren en het is vrij duidelijk dat bezuinigen daar niet bij hoort.
Eigenlijk willen ze nooit bezuinigen. Toen niet, nu niet, nooit niet.

Barneveld,

Peter Lamberts

Spiegel

De hetze die tegen links gevoerd wordt, is eufemistisch uitgedrukt wel érg over
de top. De huidige crisis is praktisch helemaal op het conto te schrijven van
het kapitalisme in het kwadraat. Het neoliberalistisch denken heeft hiervoor het
fundament gelegd. Weg met het toezicht, met als gevolg dat honderden miljarden
in zakken zijn verdwenen waar ze niet in thuishoren. Rechts zou eens meer in de
spiegel moeten kijken. Zelfreflectie is een groot goed, dat echter weinig
bedreven wordt.

Ravenstein,

J. de Rooij

Publiek

Geen supporters meer mee bij uitwedstrijden. Een zeer wijze beslissing.
Eindelijk breekt het licht door en pakken de burgemeesters van Rotterdam en
Amsterdam door. Dit had al tien jaar eerder moeten gebeuren, maar beter laat dan
nooit. Wellicht gaan ook de ogen open van andere burgemeesters en spelen de
topclubs straks alleen maar voor eigen publiek. De NS zal hier ook blij mee
zijn. Ook kunnen er meer politieambtenaren van een vrije zondag genieten.
Kortom, een maatregel die navolging verdient. Ik mag hem wel, die Aboutaleb, en
hij inspireert Cohen.

Woerden, Jaap van der Does

Paradijs

Op de foto met minister Plasterk (Tel.19-02) heeft Sjuul Paradijs niet in de
gaten dat de minister al bezig is de aanvangstijd van 1 april te vertragen. Hij
loopt qua tijd al achter. Het is moeilijk voor de minister te accepteren dat er
ook een Paradijs op aarde is, die veel mensen trekt. Wie weet hoopt Plasterk dat
alles een 1 aprilgrap is.

Zwartewaal, Rinus Boshuisen

Meebetalen

Het verbaast mij, dat de premier in de Tweede Kamer zegt: iedereen moet de
lasten dragen om de huidige recessie te lijf te gaan. De belastingbetaler heeft
al meebetaald aan het overeind houden van de banken, die toch ook de crisis
veroorzaakt hebben. Nu zouden er maatregelen komen, 'alles is bespreekbaar', wat
weer door het gewone volk dient te worden opgebracht. Ik begrijp het niet.

Almere Buiten,

Ton Schaap

Buren

Is men nou helemaal gek geworden in Nederland, we mogen onze dieren gewoon de
kop inslaan als we er van af willen (Tel.18-02). Kom op zeg, mag ik dat ook met
de buren doen als ik er genoeg van heb? Het strafrecht moet worden aangepast om
deze praktijken aan banden te leggen.

Zwolle, M. Kunnekes

School-wc

Als kinderen te weinig drinken om vooral op school niet naar de wc te hoeven
(Tel.18-02), met alle gevolgen van dien, lijkt het mij logisch om iets aan die
wc's te doen. Maar nee hoor, natuurlijk niet zou ik bijna zeggen. Wij moeten
thuis maar onze normen en waarden naar beneden bij gaan stellen zodat het
verschil minder groot wordt. Hoe zot kun je het maken?

Houten, Mw. M. Kwakkenbos

SBS 6

Van de week keek ik op een avond twee uur naar een fantastische
reclameuitzending die jammer genoeg regelmatig onderbroken werd door een film.
Jammer!

Houten, J.J. Beijnes

In beeld

Crisis. En wie krijgen we in beeld? Pechtold en Halsema. Zodra journalistiek
Hilversum 'de politici' aan het woord laat om ons te informeren, worden keer op
keer deze twee fractievoorzitters van uitgerekend de kleinste partijen naar
voren geschoven. Zo maakt Hilversum de geesten rijp voor stromingen als Wakker
Nederland.

Zwolle, J. A. Koelemij

Salarissen

Er wordt wel gekeken naar salarissen van banken of bedrijven, maar het is toch
ook te gek voor woorden dat voetballers, artiesten en presentatoren zoveel geld
verdienen.

Marken, Hein Zeeman

Bordje

Het geneuzel over een bordje op de gevel (Tel.19-02) toont eens temeer de zin en
onzin van (een deel van) ons ambtenarenapparaat. Elke seconde die hieraan
besteed wordt, is er een te veel. Als men hier de tijd mee doorbrengt, wordt het
hoog tijd om de stofkam er eens door te halen.

Boskoop, W. Vermij

LOAD-DATE: February 19, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              126 of 144 DOCUMENTS



                                  De Telegraaf

                           18 februari 2009 woensdag

'Land nog steeds rijk maar geld niet goed besteed'

SECTION: WATUZEGT; Blz. 6

LENGTH: 852 woorden


Op het moment is vrijwel iedere Nederlander door de crisis aan het kijken op
welke uitgaven er bezuinigd kan worden. Onze overheid is druk aan het
inventariseren waar (bij ons natuurlijk) meer geld gehaald kan worden. Dit zou
hét moment zijn eindelijk eens te snijden in het eigen vlees en meer doelmatig
met gemeenschapsgeld om te gaan. Er staan van allerlei overheden miljarden op
spaarrekeningen en er wordt heel veel geld verkwanseld aan vage projecten.
Nederland is nog steeds een heel rijk land maar het geld wordt niet goed
besteed.

Ermelo, Bart Rozemuller

Zuidpool

Denken Belgen nu echt dat ze zich 'duurzaam' op de Zuidpool hebben gevestigd
(Tel. 14/02)? Overdreven natuurlijk en even misleidend als de aanbiedingen van
touroperators die cruises naar de Zuidpool aanbieden. De afstand van de (echte)
zuidpool naar het Belgische station aan de kust van Antarctica is met zijn circa
2500 km vele malen groter dan de afstand van Amsterdam naar Brussel!

Almere, R.J.van der Wal

Bedreigingen

Het is de hufterigheid die in Nederland hoogtij viert. Of het nu gaat om
probleemgezinnen die zich mogen uitleven op hulpverleners (-instanties), om
leerlingen van middelbare scholen die het mooi vinden om leraren weg te
treiteren, om huisartsen en ambulancepersoneel die worden bedreigd of
buschauffeurs die worden gemolesteerd. We gaan het allemaal maar heel gewoon
vinden. Maar als nu ook de instanties die dát moeten corrigeren zoals jeugdzorg,
justitiële inrichtingen en de kinderopvang niet meer veilig kunnen werken, dan
loopt het echt uit de hand.

Soesterberg,

Jan van Rooijen

Oranje

Onze koninklijke familie koopt maar huizen en reist de hele wereld af. De
kinderen krijgen dispensatie van de onderwijsinspectie vanwege vakantie en het
prinselijk paar heeft "geen trek in een persgesprek". Wordt het niet eens hoog
tijd dat de 'gewone burger' zich serieus gaat afvragen wat het koninklijk huis
toevoegt aan de BV Nederland?

Zwaag, Fred Slobbe

Krimp

Nu onze economie sterk krimpt, staan er grote aantallen ontslagen voor de deur.
Dit is het moment om de rigide strafkortingen op de uitkering van onvrijwillig
werkloze 50-plussers die nu al geen werk kunnen krijgen, af te schaffen. Hun
kans op werk wordt helemaal nihil, zij zijn nu al arm en kansloos. Stop dit
asociale beleid!

Amsterdam, Carl J. Hirsch

Hsl-oost

Er moet opnieuw een studie komen naar de hsl-oost, een
hogesnelheidstreinverbinding tussen de Randstad en Duitsland. (Tel.16/02). Hoe
halen ze het in hun hoofd? Bij alles wat er in Nederland loopt (lees: stilstaat)
moet momenteel geld bij, dus deze lijn zal nooit rendabel worden, alleen voor de
Duitsers want dan kan de Nederlander even inkopen doen in Keulen, wat weer ten
koste gaat van de Nederlandse middenstand.

Woerden, J. Arentshorst

Chip

Als de Dierenbescherming wil dat onze katten een chip krijgen, neem ik aan dat
zij ook voor de kosten gaan opdraaien?

Venhuizen, I. Brouwer

Dame

Wat een verademing, een journalist die weet hoe het hoort. Nu eens niet
'bejaarde vrouw van verdrinkingsdood gered' maar 'held haalt DAME uit het
water'.

Wassenaar, M. Steens

Omroep

Eindelijk, zou ik willen zeggen. Het wordt hoog tijd dat er ook eens andere
geluiden te horen zijn in praatprogramma's. Het is altijd hetzelfde groepje dat
we zien: GroenLinks, de dierenpartij en niet te vergeten de SP. Ik wens jullie
alle succes met de voorbereiding van een omroep met inhoud, die durft te zeggen
wat er werkelijk aan de hand is.

Oegstgeest, G.W.M. Lefeber

Herstel

Sinds de gouden standaard is losgelaten is er decennialang door financiële
instellingen en de overheid onverantwoord veel geld gecreëerd. Financiële
instellingen bouwden (voor hen lucratieve) kaartenhuizen en luchtkastelen. Wie
meende dat hierdoor de welvaart voortdurend toenam, komt er nu achter dat dit
een schijnwelvaart is geweest, gebaseerd op schulden. Voor particulieren,
bedrijven en overheden resten nu de schulden, die moeten worden afgeschreven
en... mensonterende massaontslagen. Alle grootse plannen om - ten koste van een
verdubbeling van de schulden - weer op de oude (te grote) voet voort te leven,
zullen slechts leiden tot uitstel van het eindresultaat: een afname van de
welvaart in de westerse wereld, een jarenlange pijnlijke gewenning.

Assen, B.S. Engelbert

Wouter Bos

Zal ik het Wouter dan nog één keer uitleggen? Neem een gezin met zes kinderen.
Als één van die kinderen kattenkwaad uithaalt, dan moet dit van de ouders zijn
excuses aanbieden aan de benadeelde. Hiermee wordt een voorbeeld gesteld aan de
andere kinderen die vervolgens wel uitkijken om hetzelfde nog eens te flikken.
Zo worden waarden en normen gehandhaafd. Als alle zes kinderen blijken ontspoord
te zijn, dan kun je dit de individuele kinderen niet meer verwijten. Dan heeft
het toezicht van de ouders gefaald. Nu kan Wouter wel roepen dat de banken
excuses moeten aanbieden en dat zal politiek gezien voor hem wellicht wel werken
(binnen zijn eigen partij), maar waarom vraagt hij niet een openlijk excuus van
de toezichthouder(s) op de financiële markt? Heeft hij Nout Wellink nodig voor
zijn persoonlijke toekomst? Het zet je wel aan het denken.

Den Haag, John Verschragen

LOAD-DATE: February 17, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              127 of 144 DOCUMENTS



                                  De Telegraaf

                            17 februari 2009 dinsdag

Strop is voor 'Jan met de pet';
Eén op de vier is bang voor verlies van baan

SECTION: WATUZEGT; Blz. 6

LENGTH: 628 woorden

SAMENVATTING

Wanneer de crisisstrop oploopt naar 12 miljard, dan is het 16 miljoen
Nederlanders duidelijk wie er straks voor die rekening zal opdraaien. ZIJ! En
alsof al niet duizenden kippenvel kregen van hun bankavontuur in IJsland, lijken
nu ook spaarders de dupe te worden van een Deense gok. Heeft de crisis iedereen
in de greep? Of bent u crisismoe aan 't worden? Spijtig, de crisis wordt niet
moe van u. We vroegen u naar uw ervaring.

VOLLEDIGE TEKST:

Onze eigen minister-president JPB mag zijn volk vertellen, mét de rest van het
kabinet, het hoofd koel te houden en rustig te gaan slapen, dat wijsje heeft u
vaker gehoord. Toen heette de MP Colijn. En ook toen klonk dat liedje bijzonder
misplaatst, maar toen ging iedereen rustig slapen. Die tijd is voorbij. Nu
blijven we op. Daar trapt u beslist niet meer in.

De financiële crisis houdt u vreselijk bezig. Toch is het opmerkelijk dat de
junioren tot 35 jaar zich er minder druk om maken (met 47%), dan de middengroep
en de senioren. Toch is zowel bij de junioren als bij de 35- tot 55-jarigen een
op de vier WUZ-deelnemers bang dat hij/zij zijn baan zal verliezen. Die vraag
was voor de senioren uiteraard niet zo belangrijk, want een groot deel van hen
werkt niet (meer).

Pensioen

Maar we vergaten de 55-plussers niet. Want zíj voelden zich weer extra
aangesproken door de vraag: "Bent u bang dat uw pensioen zal dalen?" De junioren
beantwoordden deze vraag met 42% bevestigend, de middengroep met 59% en de
senioren met 65%.

Geen aangenaam vooruitzicht en dat zal ook de reden zijn dat 68% van de senioren
verwacht in de toekomst financieel in de problemen te komen. Bij de junioren
ligt dat percentage lager op 56%. De jeugd is van nature optimistischer, ziet
wellicht daardoor een eind aan de crisis en verwacht zelf nog maatregelen te
kunnen nemen om het financiële ontij te keren.

Hebben we echt 'slachtoffers' onder de 4843 WUZ-deelnemers? Jazeker. Onder de
junioren heeft 26% geld verloren door de crisis, onder de middengroep 38% en
onder de senioren (daar zaten vaak 'IJslanders' bij) ook 38%. Opvallend is dat
39% van de heren verliezen leed, tegen 30% van de dames. Kijken we naar de
piekercijfers dan liggen de heren weer achter, ze nemen hun grotere verlies
kennelijk lichter op terwijl liefst 58% van de dames aangeeft regelmatig te
zitten piekeren over het wel en vooral het wee dat de crisis in hun leven zal
brengen. Piekeren hoort ook een beetje bij de 'soort' natuurlijk, dat scheelt.

Met piekeren en 'ach en wee' roepen bent u er niet. Dat realiseert iedereen
zich. Vandaar dat 57% van de crisisbewusten vast hebben onderzocht waarop zij
zouden kunnen bezuinigen als het crisisspook aan de deur klopt. Gewoon, nuchter,
lijstjes maken en dan afstrepen wat niet urgent is.

Vakantie

Een van die dingen zou de vakantie kunnen zijn, hoewel onze vakantie ons wel
dierbaar is. We zouden goedkoper kunnen gaan: kamperen in eigen tuin.

Eén op de vijf deelnemers aan de Stelling van de Dag houdt de vakantie, vanwege
de crisis, nog even in beraad. Van de rest heeft 29% al geboekt en de anderen
niet, maar dat heeft niets met de crisis te maken, maar gewoon met altijd laat
boeken.

Tot slot vroegen wij u of de media de bevolking extra ongerust maakten. "Ja",
zegt 69%. Zeg, alles goed en wel hoor, maar u wilt het nieuws erover toch
volgen? En als u er niet meer tegen kunt, leest u daarna toch fijn de Privé?
Lees het nu maar, want straks bent u de klos, als iedereen wordt getroffen. Of,
zoals u het zelf formuleert: "Het volk betaalt de rekening", en "Jan met de pet
zal wel dokken!" en tot slot: "Uiteindelijk komt het weer goed!" En dat is toch
fijn om te weten.

Marianne Janssen

Vandaag is er weer een Stelling van de Dag. U kunt eraan meedoen van 11.30 tot
15.30 uur via www.telegraaf.nl of www.wuz.nl.

LOAD-DATE: February 16, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              128 of 144 DOCUMENTS



                                  De Telegraaf

                            17 februari 2009 dinsdag

'Excuses aan het Nederlandse volk'...

SECTION: WATUZEGT; Blz. 6

LENGTH: 862 woorden


Als Britse expat woon ik al meer dan elf jaar in Nederland en ik schaam me diep
voor het feit dat Wilders niet welkom was in mijn geboorteland. Deze man
vertegenwoordigt tóch (een groot deel van) het Nederlandse volk, wat men ook van
zijn ideeën mag vinden. Bovendien vind ik het een verkeerd signaal dat dit
gebeurt onder dreiging van reacties van de moslimgemeenschap in Engeland. Dit
betekent dat de regering-Brown gevoelig is voor chantage. Mijn
verontschuldigingen aan het Nederlandse volk: 'I feel ashamed'.

Leidschendam, John Allison

Moskee

Er wordt druk gebouwd aan een moskee in onze hoofdstad, terwijl de financiering
schimmig en ondoorzichtig is. Merkwaardig, zeker voor een stad als Amsterdam.
Andere organisaties en ondernemingen die in deze stad actief zijn, worden
haarscherp in de gaten gehouden met behulp van het Bibop-instrumentarium. Ze
krijgen geen vergunning voordat er volledige helderheid over de geldstromen is.
Waarom hier niet? Begrijpt u het nog? Ik vrees van wel!

IJsselmuiden, J. Oosterhof

Doorwerken

In de jaren '80 en '90 - een periode met hoge werkloosheid - moest iedereen die
57 jaar werd in de vut, want 'daardoor kwamen arbeidsplaatsen vrij voor de
jeugd', zei Lubbers. Nu stijgt de werkloosheid opnieuw, maar moeten we langer
doorwerken 'tot 67 jaar', zegt Donner. Snapt u het nog?

Aalsmeer, J. Romeijn

Knevel

In een open brief in het omroepblad Visie van de EO biedt Andries Knevel zijn
excuses aan voor het feit dat hij op televisie het scheppingsverhaal, een der
pijlers van de EO, in twijfel trok. Ondanks zijn 'voortschrijdend inzicht'
blijft Andries Knevel werkzaam voor de EO. Het is onwaarschijnlijk dat hij zijn
persoonlijke mening over deze kwestie nogmaals zal uiten. Voor hem is het
spreekwoord 'wiens brood men eet, diens woord men spreekt' nu heilig.

Nunspeet, Henk Versteeg

Lef

Om 12 (!) minuten sneller van Den Haag naar Brussel te komen, zijn over een
traject van 120 kilometer bouwputten geslagen. De aanleg van de
hogesnelheidslijn heeft vele miljarden en jarenlang een hoop ergernis gekost.
Daarbovenop komt nu een strop van 140 miljoen omdat de treinen te laat zijn
geleverd (of besteld?). En nu wil het CDA een studie naar de mogelijke aanleg
van een hsl naar het oosten (Utrecht-Frankfurt). Je moet maar lef hebben.

Lelystad, Ed Verstraten

Kabouters

Arnold Burlage heeft gelijk: 'In dit land hebben tuinkabouters het voor het
zeggen' (Tel.12/02). Neem 'tuinkabouter' Bos met zijn vliegtaks! Het levert 350
miljoen op en kost 1200 miljoen aan gederfde inkomsten en dat alles onder het
mom van 'minder CO2-uitstoot'. 'Kabouter' Eurlings 'gaat hierover nadenken'.
Weet deze 'kabouter' wel dat elk vliegticket voor meer dan de helft uit allerlei
kosten bestaat? Ook onze rechterlijke macht heeft een hoog
'tuinkaboutergehalte': men staat achter de onrechtmatige daden van krakers
(uitkeringstrekkers). Dan is er nog een 'onzichtbare kabouter': Van der Hoeven,
minister van Economische Zaken. Ons land verkeert in crisis maar er is nog geen
enkel plan uit haar koker gekomen. De kroon spant echter 'kabouter' Rouvoet met
zijn plan om de hypotheekrenteaftrek te verminderen. Slecht voor de economie.
Zolang deze tuinkabouters ons land regeren, wordt het nooit iets.

Bovenkarspel, Jong Hulft

Verkoeling

Premier Balkenende heeft afgelopen vrijdag gezegd dat het kabinet pas over een
aantal weken met maatregelen komt ter bestrijding van de economische crisis.
Extra ministerraden moeten resulteren in een eensgezind kabinet. 'Het kabinet
zal het hoofd koel houden', aldus onze minister-president. Zou Balkenende
bedoelen dat het kabinet de kop in het zand stopt, ter verkoeling?

Alkmaar, R. Schouwvlieger

Illegaal

Het is voor de normale burger niet te bevatten: rechters in Amsterdam hebben
bepaald dat de politie niet meer mag optreden (ontruimen) tegen krakers die op
illegale wijze een huis in bezit nemen, ook als dat huis minder dan een jaar
leegstaat. Oftewel, je bent een aantal weken op vakantie en je huis is gekraakt.
Jammer voor u. U moet maar een ander huis kopen/huren of een civielrechtelijke
procedure voeren om uw oude huis weer in te mogen. En natuurlijk, niet meer op
vakantie.

Oosterhout, R. Verzijl

KLM

Patriottisch als ik ben, vloog ik altijd met KLM. Maar ik stop ermee. Reden? De
extreme kosten: voor een retour Amsterdam-Bangalore betaal ik bij British
Airways 2571 euro en bij KLM 3101 euro (en dan vlieg je met Air France). Onlangs
bestelde ik bij KLM vier retours New York en was 200 euro duurder uit om te
vliegen met 'onze nationale trots'. We kwamen in een (écht!) smerig toestel van
North-West terecht dus (weer) geen KLM. Nog een voorbeeld: Amsterdam-Tel Aviv
met de KLM 1680 euro totaal, via Swiss Air 1356 euro en beide vluchten
vertrekken vanaf Amsterdam. Oh ja, vijf dagen parkeren op Schiphol: 171 euro! In
Brussel of Düsseldorf kost dat minder dan de helft. Qua reistijd scheelt het,
door al die files in Nederland, weinig én we betalen geen vliegtaks.

Tiel, D. Rieuwers

Onderzoek

Onderzoek onder de Nederlandse bevolking heeft uitgewezen dat 'we meer
vertrouwen hebben in...'; 'we best langer willen doorwerken...'. Gek eigenlijk
dat ze mij nog nooit hebben gevraagd wat 'we' willen.

Woudenberg, Ruud van Aalst

LOAD-DATE: February 16, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              129 of 144 DOCUMENTS



                                  De Telegraaf

                           14 februari 2009 zaterdag

AOW? WAT GEBEURT ER MET ONZE;
FINANCIËLE CRISIS ZET OUDERDOMSPENSIOEN ONDER DRUK  Voormalig minister  van
Sociale Zaken WILLEM VERMEEND: "Er wordt alleen maar onrust gezaaid"

SECTION: REPORTAGE; Blz. 5

LENGTH: 1802 woorden

SAMENVATTING

Bij elke financiële tegenwind komt - zoals deze week ook weer - de aow ter
sprake. Zo sluit het kabinet niet uit, dat de aow-leeftijd naar 67 jaar wordt
verhoogd. Deze maatregel kent verklaarde voor- en tegenstanders, dus politieke
opwinding. We zijn echter bijna allemaal vergeten, dat al over vijf jaar de
partnertoeslag wordt afgeschaft, waardoor de aow voor 65-plussers met jongere
partners zonder inkomen zeer fors kan dalen. Staat het ouderdomspensioen op het
spel? AMSTERDAM, zaterdag Het was rond het vriespunt, op 2 januari 1957. In het
Amsterdamse theater Tuschinki werd de film Trapeze vertoond met Bert Lancaster
en (oh, lala) Gina Lollobrigida in de hoofdrollen. Bij Simon de Wit was een pak
koffie in de aanbieding voor 99 oude centen. De PvdA-minister van Sociale Zaken
Ko Suurhoff werd door zijn chauffeur in de mist naar het gebouw van de Raad van
Arbeid in Amsterdam gereden. Daar overhandigde hij de eerste
ouderdomsverzekering (aow) aan de oud-belastingambtenaar A. Bakker uit de
Boterdiepstraat.

VOLLEDIGE TEKST:

De gebeurtenis kwam helemaal niet prominent in de krant. Dat was niet zo
verwonderlijk, want via de tien jaar oude noodwet ouderdomsvoorziening kregen
armlastige Nederlanders al een pensioentje.

Het collectief basispensioen staat door de vergrijzing al jaren ter discussie.
Zo ook dezer dagen, omdat het kabinet door de beurscrisis pijnlijke ingrepen in
de overheidsfinanciën overweegt. Een van de mogelijkheden is een verhoging van
de aow-leeftijd. Deze maatregel ligt zeer gevoelig, omdat de hoogte van de
aanvullende pensioenen ook al onder druk staat.

Onrust

De voormalige minister van Sociale Zaken Willem Vermeend zegt: ,,Het is
buitengewoon stom, dat het kabinet nu een discussie over de aow wil voeren. Dat
heeft niets met de crisis te maken en lost niets op. Er wordt alleen maar onrust
gezaaid. Om te beginnen stijgt de werkloosheid en dan is het vooral zaak de
jongeren aan het werk te krijgen en niet de ouderen aan het werk te houden. In
de tweede plaats worden de lagere inkomensgroepen gepakt, die meestal op jongere
leeftijd gaan werken en straks langer moeten doorwerken. Het kabinet moet gewoon
binnen veertien dagen een sociaal akkoord met werknemers en werkgevers sluiten
om tot heel andere bezuinigingen te komen."

In 1957 ontvingen 715.000 Nederlanders een aow-uitkering van gemiddeld 1070 oude
guldens per jaar. Nu, 52 jaar later ontvangen 2,4 miljoen 65plussers deze
uitkering en krijgen zij gemiddeld 24 keer zoveel.

Als je er, met de ogen van 2009 naar kijkt, is het een wonderlijke regeling. Je
moet als werknemer een jaar of veertig premie betalen, voordat je er gemiddeld
elf jaren (voor mannen), of zestien jaren (voor vrouwen) van profiteert. Er zijn
uitzonderingen. Hendrikje van Andel-Schipper, die in 2005 op 115-jarige leeftijd
overleed, trok 48 jaar aow.

Het is ook een leuke regeling, want als moeder de vrouw nooit buitenshuis heeft
gewerkt, krijgt ze toch aow. Kwestie van solidariteit zullen we maar zeggen.
Maar als u tussen uw 15e en 65e in het buitenland heeft gewoond, wordt u gekort
en wel 2% voor elk jaar.

Iedereen is ervan overtuigd dat de aow in de huidige vorm niet kan blijven
voortbestaan. Door de vergrijzing wordt het stelsel onbetaalbaar. Volgens de
prognoses groeit het aantal senioren de komende twintig jaar met bijna 1,5
miljoen.

U heeft overigens een zomervakantie nodig om alle aow-voorstellen te lezen. In
dat geval zal uw vakantie eindigen met een barstende hoofdpijn.

Zo kun je:

*De aow-leeftijd verhogen;

*De aow koppelen aan het arbeidsverleden in plaats van aan de leeftijd. Hoe
langer je hebt gewerkt, des te meer aow je krijgt;

*De aow fiscaliseren. Dit betekent de aow niet meer via premies betalen, maar
via belastingen;

*Aow-heffing voor 65plussers met een hoger aanvullend pensioen. Deze zogeheten
(Wouter) Bos-belasting moet in 2011 worden ingevoerd;

*Flexibilisering aow. Op basis van vrijwilligheid kunnen mensen kiezen om later
hun aow te ontvangen, maar dan krijgen ze wel meer (wetsvoorstel).

Lans Bovenberg is hoogleraar economie aan de universiteit van Tilburg en erkend
pensioendeskundige. Er wordt gezegd, dat premier Balkenende hem belt als hij de
economie even niet meer begrijpt. De professor zegt: ,,Toen de aow in 1957 werd
ingevoerd, werd daar vooral gebruik van gemaakt door mensen die een zwaar leven
achter de rug hadden: twee wereldoorlogen, de crisistijd en de wederopbouw. Niet
te vergelijken met de welvaart van nu. Het 'staatspensioen' werd terecht als een
groot goed beschouwd. Mannen werden toen gemiddeld 71 jaar en vrouwen 75 jaar.
Nu worden mannen gemiddeld 75 jaar en vrouwen ruim 80 jaar. Men profiteert
tegenwoordig dus veel langer van de aow. Daarom begrijp ik niets van de ophef
tegen een eventueel voorstel de leeftijd van 65 naar 67 jaar te verhogen. Deze
maatregel wordt uitgevoerd in jaarlijkse stapjes van 1 maand per jaar. In dat
geval duurt het 24 jaar voordat het besluit voor iedereen geldt. In die periode
worden de mensen ook weer twee jaar ouder. De aow-leeftijd wordt dus gekoppeld
aan de stijging van de levensverwachting."

Heel veel politci vinden het onverstandig de aow-leeftijd te verhogen, omdat
door de beurscrisis de werkloosheid razendsnel groeit, dus niemand zit op oudere
werknemers te wachten; ze worden er juist als eerste uitgegooid. Bovenberg
relativeert: ,,Er is inderdaad geen arbeidsschaarste, maar door de vergrijzing
kan die over dertig jaar wel ontstaan. We moeten nu al rekening houden met de
risico's, die onvermijdelijk op ons afkomen. Dat getuigt van goed
rentmeesterschap. Bovendien draagt de maatregel bij aan het herstel van de kas
van de pensioenfondsen."

Verzet tegen de ingreep vindt hij getuigen van koudwatervrees. ,,De meeste
mensen beginnen door studie later met werken en houden eerder op. Dan is het
toch niet te veel gevraagd, dat ze wat langer doorwerken. Daar komt bij, dat
grote groepen toekomstige 65-plussers het financieel steeds beter krijgen. Er
zijn in toenemende mate tweeverdieners die beiden een aanvullend pensioen
krijgen en dus weinig financiële problemen kennen. Bovendien worden ouderen
steeds fitter en geven zelf vaak aan op enigerlei wijze langer te willen
werken."

Het klinkt logisch. Er is echter één probleem. Veel voorstellen zijn nadelig
voor Jan met de Pet. Daarnaast zijn er een kleine 100.000 Nederlanders, die
uitsluitend moeten rondkomen van hun aow. In die gezinnen is schraalhans vaak
keukenmeester.

Hoogleraar Bovenberg erkent de problemen, die voor de lagere inkomensgroepen
kunnen ontstaan. ,,Er is een groep ouderen, die op 65-jarige leeftijd fysiek
versleten is. Daar moet je een aanvullende inkomensvoorziening op gemeentelijk
niveau voor bedenken. Misschien kunnen die mensen in ruil daarvoor licht
vrijwilligerswerk voor de echte, hulpbehoevende bejaarden verrichten. Daarnaast
moet het beleid er op gericht zijn om mensen hun hele leven geen zwaar werk meer
te laten verrichten."

Rampzalig

Alle voorstellen die nu in discussie zijn, stellen niets voor vergeleken met de
maatregel die ons in 2015 te wachten staat. Dan wordt een wetsvoorstel ingevoerd
waar vrijwel niemand meer weet van heeft, omdat de Tweede Kamer daar al in 1996
mee akkoord is gegaan. Deze maatregel is rampzalig voor mensen die op, of na 1
januari 2015, 65 jaar worden en een jongere partner hebben die niet of
nauwelijks buitenshuis werkt.

Nu krijgt u als getrouwde of samenwonende op 65-jarige leeftijd &euro;723,23
aow. Als uw partner jonger is, krijgt zij niets. Zij is immers nog geen 65 jaar.
U ontvangt wel een toeslag voor uw partner. De hoogte is afhankelijk van haar
inkomen. Heeft zij geen eigen inkomen dan krijgt u de volledige toeslag die kan
oplopen tot &euro;723,23 per maand en dan heeft u dezelfde aow als een stelletje
dat beide 65 jaar of ouder is. Volgens de Sociale Verzekeringsbank (SVB) heeft
10% van de aow'ers recht op (een deel van) deze toeslag. Dat zijn liefst 240.000
Nederlanders.

De maatregel werd twaalf jaar geleden door de Tweede Kamer aangenomen, omdat de
overheid vindt, dat steeds meer vrouwen buitenshuis moeten werken. Dat is
allemaal prachtig, maar het kan ernstige financiële gevolgen hebben voor de
kostwinners van wie moeder de vrouw uitsluitend thuis werkt.

Een eenvoudige rekensom:

In 2015 wordt meneer Pieterse 65 jaar. Zijn vrouw Annie is 60 jaar en heeft
nooit buitenshuis gewerkt. Nu komt dit gezin in aanmerking voor de maximale
partnertoeslag van &euro;723, 23 per maand. Die toeslag houdt zij vijf jaar. Dan
wordt ze 65 jaar en krijgt ze zelf een aow-pensioen. De toeslag bedraagt over
vijf jaar bruto &euro;43.339,38 (60 maanden x &euro;723,23.). Het vakantiegeld
rekenen we er niet eens bij. Deze toeslag loopt de familie Pieterse na 2015
helemaal mis en er is vrijwel geen hond die dat weet! Overigens geldt deze wet
alleen voor nieuwe aow'ers.

,,Ik ben het met u eens", zegt beleidsmedewerker Inge Schut van de ouderenbond
PCOB. ,,Het kan voor sommige gezinnen met een jongere en niet-werkende partner
forse inkomensgevolgen hebben. En het treft vooral de lagere inkomensgroepen,
waarvan de vrouw niet of nauwelijks heeft gewerkt. Het wordt tijd voor een
intensieve voorlichtingscampagne."

Ook Juanita Bouman van de ouderenbond ANBO erkent, dat er financiële klappen
gaan vallen. ,,Aan de andere kant krijgen de mensen tussen 1996 en 2015 de tijd
zich op de inkomensval voor te bereiden door extra te sparen of beiden te gaan
werken."

De ouderenbonden vertegenwoordigen bijna 15% van de bevolking. Zij kunnen fors
oppositie voeren tegen aanslagen op de aow, maar eerlijk gezegd hebben ze als
totale actiegroep betrekkelijk weinig invloed. Iedere Nederlander kent
belangenverenigingen, zoals de Consumentenbond, Vereniging Eigen Huis en de
ANWB, maar de ouderenbonden zijn nog steeds verzuild. We hebben de katholieke
Unie KBO (350.000 leden), de christelijke PCOB (109.000 leden) en nog een paar
kleintjes, die samenwerken in de Centrale Samenwerkende Ouderenorganisaties CSO
(550.000 leden). Voorts de ANBO, die weer gelieerd is aan het FNV en 400.000
leden telt. Ze trekken niet samen op, want katholieke, christelijke en
onkerkelijke ouderen schijnen allemaal hun eigen opvattingen te hebben over de
toekomst van onze senioren.

,,Ik ben het wel een beetje met u eens," zegt woordvoerder Johan Bakker van de
PCOB. ,,We zouden samen een vuist moeten maken."

Gulle hand

Terug naar 2 januari 1957. Nederland geniet nog na van de ouderjaarsconference
van Wim Kan op de radio. Bij de Bijenkorf zijn de wintermantels (vanaf Hlf. 58)
en de regenjassen (vanaf Hlf. 28) in de opruiming. In het gebouw van de Raad van
Arbeid deelt minister Suurhoff met gulle hand enveloppen uit aan de eerste
dertig 65plussers. De ouderen glunderden en uit zenuwachtigheid, of uit
beleefdheid, vergeten ze het geld na te tellen. Maar niemand vergeet de minister
met een warme handdruk te bedanken.

LOAD-DATE: February 13, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              130 of 144 DOCUMENTS



                                  De Telegraaf

                             8 februari 2009 zondag

Net op tijd

SECTION: REPORTAGE; Blz. 15

LENGTH: 451 woorden


Er was een tijd dat politie en justitie maximaal twee weken onderzoek deden naar
de achtergronden van een liquidatie in de onderwereld. Was er na die periode
geen zicht op de daders, dan gingen de dossiers op de plank en keek nooit meer
iemand om naar de zaak. Terecht? Veel rechercheurs redeneerden dat je je
kostbare tijd beter kon steken in het achterhalen van de dader van een
kindermoord, dan in het oplossen van een afrekening. 'Laat ze elkaar lekker
afmaken, dat ruimt lekker op', was daarbij de gedachte. Maar het gebrek aan
politieaandacht voor onderwereldgeweld, zorgde er een paar jaar geleden voor dat
de hoofdstad een soort Chicago aan de Amstel werd. Gangsteroorlogen werden open
en bloot op straat uitgevochten, waarbij de kogels gewone burgers om de oren
vlogen. Huurmoordenaars werden besteld als broodjes kroket bij Van Dobbe.

Die tijd is gelukkig voorbij. Sinds een paar jaar boekt de politie succes op
succes bij het ontrafelen van de achtergronden van liquidaties. Twee belangrijke
momenten vormden het omslagpunt. Allereerst was daar het onderzoek naar de moord
op kroegbaas Thomas van der Bijl, die zou getuigen in het Holleeder-proces. In
de haast deze 'lastpak' uit de weg te ruimen, maakten de huurmoordenaars én hun
opdrachtgevers kostbare fouten. Het moordwapen werd in het water gegooid en
teruggevonden. De technische recherche verrichtte vervolgens fantastisch werk
door een piepklein dna-profiel van het wapen te peuteren. Het spoor leidde naar
de schutters en degene die de moord organiseerde.

Daarna was er de biecht van Peter la Serpe. De huurmoordenaar, die onder anderen
vastgoedhandelaar Cees Houtman doodschoot, liep over naar justitie en lapte er
zijn voormalige 'partners in crime' bij. Met de resultaten van het technisch
onderzoek én de verklaringen van La Serpe hoopt justitie nu voldoende bewijs te
hebben om minstens elf verdachten heel lang achter de tralies te houden.

Zijn al die kostbare en tijdrovende onderzoeken nu zinvol geweest en hebben ze
een afschrikwekkend effect? Ik vind van wel. Politie en openbaar ministerie
verdienen een compliment voor de durf dit soort laffe misdrijven keihard aan te
pakken. Mede dankzij die houding was het de afgelopen twee jaar redelijk rustig
met liquidaties van criminele kopstukken. Helaas lijkt geweld in een deel van
het criminele milieu de afgelopen maanden weer op te laaien. De dubbele moord
afgelopen week in Leiderdorp is daarvan een voorbeeld. Het is daarom van belang
dat politie en justitie blijven uitstralen dit geweld niet te tolereren. Het
proces morgen tegen een aantal huurmoordenaars en hun opdrachtgevers had niet op
een beter moment kunnen beginnen.

Reacties of tips?

Mail naar: jvdheuvel@telegraaf.nl

LOAD-DATE: February 7, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              131 of 144 DOCUMENTS



                                  De Telegraaf

                            7 februari 2009 zaterdag

Stop de crisis

SECTION: BINNENLAND; Blz. 3

LENGTH: 418 woorden


Het kabinet dreigt inmiddels met draconische maatregelen om de aanhoudende
crisis te stoppen. Het is inderdaad bittere noodzaak om de overheidsfinanciën op
orde te brengen, maar om aan paniekvoetbal te gaan doen, is nooit aan te raden.
Behalve het verhogen van de aow-gerechtigde leeftijd naar 67 jaar staat opeens
ook de hypotheekrenteaftrek ter discussie of een zware versobering van de awbz.

Over een zware bezuinigingsslag op de eigen uitgaven van de overheid blijft het
echter muisstil.

Toch zal dit kabinet in de eerste plaats moeten kijken naar maatregelen waarbij
de burger zoveel mogelijk wordt ontzien. Want gaan hardwerkende Nederlanders
hier de rekening betalen voor het onverantwoorde gedrag van bankiers en andere
lui in de financiële sector die de totale wereldeconomie aan het wankelen hebben
gebracht?

Niet dus. Daarom handen af van de hypotheekrenteaftrek! Wie nu gaat morrelen aan
de fiscale behandeling van de eigen woning veroorzaakt een regelrecht bloedbad.

Dit kabinet krijgt het daarom nog moeilijk genoeg. Want snijden in eigen vlees
zal ook grote politieke spanningen veroorzaken met alle gevolgen van dien.
Overheid en bedrijfsleven ontkomen er niet aan om nu de handen ineen te slaan.
'Stop de crisis' is het enige parool voor de komende periode.Het kabinet dreigt
inmiddels met draconische maatregelen om de aanhoudende crisis te stoppen. Het
is inderdaad bittere noodzaak om de overheidsfinanciën op orde te brengen, maar
om aan paniekvoetbal te gaan doen, is nooit aan te raden. Behalve het verhogen
van de aow-gerechtigde leeftijd naar 67 jaar staat opeens ook de
hypotheekrenteaftrek ter discussie of een zware versobering van de awbz.

Dit kabinet zal in de eerste plaats moeten kijken naar maatregelen waarbij de
burger en de economie zoveel mogelijk worden ontzien.

Want gaan hardwerkende Nederlanders de rekening betalen voor het onverantwoorde
gedrag van bankiers die de totale wereldeconomie aan het wankelen hebben
gebracht?

Niet dus. Daarom handen af van de hypotheekrenteaftrek! Wie nu gaat morrelen aan
de fiscale behandeling van de eigen woning veroorzaakt een regelrecht bloedbad.
Ook chronisch zieken of mensen die hulp nodig hebben mogen niet de dupe worden.

Dit kabinet staat daarom aan de vooravond van helse keuzes. Want snijden in
eigen vlees zal ook grote politieke spanningen veroorzaken met alle gevolgen van
dien. Overheid en bedrijfsleven ontkomen er niet aan om nu de handen ineen te
slaan. 'Stop de crisis' is het enige parool voor de komende onzekere periode.

LOAD-DATE: February 6, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              132 of 144 DOCUMENTS



                                  De Telegraaf

                            4 februari 2009 woensdag

'Potje nakaarten' over ING ontstemt Kamerleden flink

SECTION: FINANCIELETELEGRAAF; Blz. 21

LENGTH: 407 woorden

SAMENVATTING

Van onze parlementaire redactie DEN HAAG - Minister Bos (Financiën) wilde
instemming vooraf vragen van de Tweede Kamer voor de jongste steunoperatie van
ING, maar door logistieke problemen vond de geplande bijeenkomst op het laatste
moment geen doorgang. Dat zei de bewindsman gisteren tegen de uiterst kritische
Kamerleden, die voortaan vooraf ingelicht willen worden over dit soort
reddingsoperaties. Een meerderheid ging gisteravond morrend akkoord met de
buitengewoon ingewikkelde operatie. Ruimte om niet in te stemmen, was er
eigenlijk ook niet. "Het is volstrekt onverantwoord om deze deal terug te
draaien", stelde de minister.

VOLLEDIGE TEKST:

Vorige week zondag laat zetten Bos en ING de puntjes op de i, en werd besloten
dat de staat de risico's van ING bij Amerikaanse hypotheken voor 80% overneemt.
De Kamer werd zondagavond om elf uur telefonisch ingelicht. Maandagochtend
voorbeurs werd de deal bekendgemaakt, met de inschatting dat de kans op een
verlies van $600 miljoen 25% is en de kans op een winst van $2 miljard 75%. Bos
moest zich de blaren op de tong praten om de Kamer er van te overtuigen dat de
door hem gekozen oplossing de beste is. Regeringspartij CDA gaf aan zeer
ongelukkig te zijn met de oplossing, omdat de staat daarbij boekhoudregels
omzeilt die wel gelden voor bedrijven. "Het ligt ons zwaar op de maag, maar we
accepteren het", aldus CDA'er De Neree.

Coalitiepartner CU wil bij komende reddingsoperatiess graag vooraf ingelicht
worden, waar dat mogelijk is. "Op zondagavond kwam er een konijn uit de hoge
hoed met een nieuw product dat me eerlijk gezegd de rillingen over het lijf
joeg", gaf CU-Kamerlid Cramer toe.

De bijna voltallige oppositie was nog kritischer en wees de deal af. "Jan Modaal
financiert Joe Sixpack", sneerde de PVV. "Waarom heeft u financiële troep
gekocht?", wilde de SP weten. De SP had vooraf geïnformeerd willen worden, zéker
omdat er geen sprake was van een noodsituatie. Bos was al sinds december in
overleg met ING over wat er mogelijk was toen bleek dat de kapitaalinjectie van
&euro;10 miljard van vorig najaar onvoldoende was om het vertrouwen in de
bankverzekeraar te herstellen. Ook GroenLinks wil niet weer voor voldongen
feiten geplaatst worden. "Dit debat is feitelijk een potje nakaarten."

De VVD vindt de prijs die Bos betaalt te hoog, de constructie te complex en ze
vrezen dat de belastingbetaler voor de lange termijn is opgezadeld met
Amerikaanse hypotheken.

LOAD-DATE: February 3, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              133 of 144 DOCUMENTS



                                  De Telegraaf

                            4 februari 2009 woensdag

'Potje nakaarten' ING-deal ontstemt kamerleden flink

SECTION: FINANCIELETELEGRAAF; Blz. 21

LENGTH: 406 woorden

SAMENVATTING

Van onze parlementaire redactie DEN HAAG - Minister Bos (Financiën) wilde
instemming vooraf vragen van de Tweede Kamer voor de steunoperatie van ING, maar
door logistieke problemen vond de geplande bijeenkomst op het laatste moment
geen doorgang. Dat zei de bewindsman gisteren tegen de uiterst kritische
Kamerleden, die voortaan vooraf ingelicht willen worden over toekomstige
reddingsoperaties. Een meerderheid ging gisteravond morrend akkoord met de
buitengewoon ingewikkelde operatie. De ruimte om niet in te stemmen was er
eigenlijk ook niet. "Het is volstrekt onverantwoord om deze deal terug te
draaien," stelde de minister.

VOLLEDIGE TEKST:

Vorige week zondag laat zetten Bos en ING de puntjes op de i, en werd besloten
dat de Staat de risico's van ING bij Amerikaanse hypotheken voor 80% overneemt.
De Kamer werd zondagavond om 23 uur telefonisch ingelicht. Maandagochtend
voorbeurs werd de deal bekendgemaakt met de inschatting dat de kans op een
verlies van $600 miljoen 25% is en de kans op een winst van $2 miljard 75%. Bos
moest zich de blaren op de tong praten om de Kamer er van te overtuigen dat de
door hem gekozen oplossing de beste is. Regeringspartij CDA gaf een zeer
ongelukkig te zijn met de oplossing, omdat de Staat daarbij boekhoudregels
omzeilt die wel gelden voor bedrijven. "Het ligt ons zwaar op de maag, maar we
accepteren het," aldus CDA'er De Neree.

Coalitiepartner CU wil bij komende reddingsoperatiess graag vooraf ingelicht
worden, waar dat mogelijk is. "Op zondagavond kwam er een konijn uit de hoge
hoed met een nieuw product dat me eerlijk gezegd de rillingen over het lijf
joeg", gaf CU-Kamerlid Cramer toe.

De bijna voltallige oppositie was nog kritischer en wees de deal af. "Jan Modaal
financiert Joe Sixpack," sneerde de PVV. "Waarom heeft u financiële troep
gekocht?", wilde de SP weten. De SP had vooraf geïnformeerd willen worden, zeker
omdat er geen sprake was van een noodsituatie. Bos was al sinds december in
overleg met ING over wat er mogelijk was toen bleek dat de kapitaalinjectie van
&euro;10 miljard van vorig najaar onvoldoende was om het vertrouwen in de
bank-verzekeraar te herstellen. Ook GroenLinks wil niet weer voor voldongen
feiten geplaatst worden. "Dit debat is feitelijk een potje nakaarten."

De VVD vindt de prijs die Bos betaalt te hoog, de constructie te complex en ze
vrezen dat de belastingbetaler voor de lange termijn is opgezadeld met
Amerikaanse hypotheken.

LOAD-DATE: February 3, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              134 of 144 DOCUMENTS



                                  De Telegraaf

                            4 februari 2009 woensdag

'Irak-onderzoek onzin en pijnlijk'

SECTION: WATUZEGT; Blz. 6

LENGTH: 825 woorden


Jammer dat het CDA toch moest instemmen met een onderzoek naar de besluitvorming
rond Irak. Natuurlijk was die besluitvorming niet keihard wetenschappelijk
onderbouwd; dat is ook onmogelijk bij militair-politieke afwegingen. En
natuurlijk kon het proces van politieke besluitvorming beter; dat is immers
terugkijkend altijd zo. Een zinloos onderzoek, dat pijnlijk is voor de mensen
die erheen gingen en vooral voor hen die er een dierbare door verloren.
Nederland zou meer gebaat zijn bij een onderzoek naar het functioneren van de
toezichthoudende financiële autoriteiten.

Driebergen,

J.A.M. Leys

Verschil

Ondanks alle lovende woorden over onze zorgverleners in december jl. in de media
en met name in deze krant, zelfs van de leden van onze regering, valt er over de
inhoud van het loonzakje nog weinig te juichen. Maar deze miljoenen worden nu
gelukkig besteed aan de jonge bewoners van onze 'prachtwijken'. Beide groepen
staan wel dag en nacht voor ons klaar.

Purmerend,

M. van Assenbergh

Sponsorland

Pensioenfondsen, verzekeraars en banken hebben zich allemaal verrijkt: vette
bonussen en hoge loonschalen. De gewone burger kan hiervoor opdraaien: hogere
energieprijzen, hogere premies, duizenden in de ww. Maar er is nog wel 32
miljoen over voor heropvoeding van straatjongens. Dat is nou Nederland:
sponsorland, belastingland, goededoelenland.

Hoogeveen,

mevr. Doldersum

Op de koffie

Steeds meer mensen verliezen hun baan, maar geen nood, uit Polen komen ze ons
helpen want zij zijn goedkoper. En wat doen ze in Den Haag? Daar gaat de SP de
burgemeester ter verantwoording roepen omdat koffiekannen met chloor worden
schoongemaakt. Daar zal wel een debat over komen. En u zonder werk, u komt op de
koffie. Straks als er verkiezingen aankomen bent u weer belangrijk, maar tot die
tijd kunt u op de blaren zitten.

Veghel,

J.H. Posthumus

Pensioen

Met het ABP pensioenfonds gaat het slecht en dus ook met mijn pensioen. Jaren
geleden heeft de overheid 'n greep gedaan in de kas van het ABP onder het motto
'jullie hebben te veel'! Zou het nu niet billijk zijn als de overheid deze greep
weer zou gladstrijken? Mijn pensioen zou dan zeker geïndexeerd kunnen worden
want dat laatste is mij 53 jaar lang wijsgemaakt!

Almelo,

H. F. Smit

Hendrikus

Baby Hendrikus mag niet bij zijn liefhebbende ouders blijven. De 'deskundigen'
zijn bang dat de ouders Hendrikus niet goed zullen opvoeden. Maar worden alle
baby's preventief weggehaald bij ouders die hun kind niet goed opvoeden? Hoe
noemen we dit? Meten met twee maten, discriminatie, of is het gewoon zo dat
iemand wil laten zien hoeveel macht hij/zij heeft? Ik neem aan dat het gezin
waar Hendrikus thuishoort genoeg in de gaten wordt gehouden. Gaat het mis, dan
kan er altijd nog ingegrepen worden. En daar hoeft geen 32 miljoen voor
uitgetrokken te worden.

Epe, Teuny van Putten

Meningsuiting

Wat beoogt VVD-fractievoorzitter Rutte als hij pleit voor meer vrijheid van
meningsuiting? Kiezers weghouden bij Wilders? Want Rutte houdt niet van vrije
meningsuiting als iemand iets over hém zegt. Mogen we even de berisping van
Arend Jan Boekestijn in herinnering roepen, die kritiek had geuit op Ruttes
functioneren. Vanwege Ruttes reactie daarop hebben wij ons jarenlange
lidmaatschap van de VVD opgezegd. Want vrijheid van meningsuiting is iets heel
anders dan Rutte ons wil doen geloven...

Wijk bij Duurstede,

Annelies Schuil

Grootheden

Onze kroonprins sprak enige prominenten die de inauguratie van Barack Obama
belangrijker achtten dan de vrijlating van Nelson Mandela. In de wiskunde
spreken we van ongelijksoortige grootheden als zaken niet met elkaar kunnen
worden vergeleken omdat ze van een andere orde zijn. Grootheden: Nelson Mandela
heeft die al bewezen. Met alle respect voor Obama's prestatie: hij moet zijn
grootheid nog wel bewijzen.

Amstelveen, Ton Batenburg

Kernenergie

Het conflict tussen de Russen en Oekraïne zette grote delen van Europa in de
kou. Naarmate we afhankelijker worden van energie, worden we ook afhankelijker
van degene die energie bezit, zoals de Russen. In het regeerakkoord staat dat de
regering tot 2011 geen besluiten mag nemen over kerncentrales. Dat is toch
eigenlijk hetzelfde als een voetballer die in zijn contract opneemt dat hij niet
mag spelen? Ons kabinet moet met spoed gaan nadenken over energie in het
algemeen en kernenergie in het bijzonder. Windmolenparken zijn leuk om de
milieulobby bezig te houden, maar slechts een druppel op een gloeiende plaat.

Leidschendam-Voorburg,

M.Machielsen

Koud

Kan nu echt niemand iets doen aan de opwarming van de aarde? Ik heb het in jaren
niet zó koud gehad.

R.J. Oosterman

Zondenboek

Ja hoor, we zaten er al op te wachten, een zondeboek over de jeugdjaren van
Máxima. O wat kunnen wij weer heerlijk smullen over haar eerste vriendje, eerste
kusje en andere aangedikte vertelsels. Ik roep iedereen op om uit respect voor
ons zeer gewaardeerde koningshuis en Máxima dit boek niet te lezen. We willen
het toch helemaal niet weten?

Groningen, Bert van der Wal

LOAD-DATE: February 3, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              135 of 144 DOCUMENTS



                                  De Telegraaf

                            30 januari 2009 vrijdag

'Geld voor banken besteden aan bestrijding energiecrisis'

SECTION: FINANCIELETELEGRAAF; Blz. 23

LENGTH: 537 woorden

SAMENVATTING

AMSTERDAM - Overheden moeten geen geld meer gooien in de bodemloze put van de
financiële sector, maar juist nú alles op alles zetten om een toekomstige
energiecrisis te voorkomen. Dat stelt Floor Touber, strategisch consultant van
Horatio Assurance Group. Volgens deze energie-expert zijn oliemaatschappijen bij
de huidige olieprijs niet bereid om fors te betalen voor nieuwe methoden van
winning. Ook vormen de investeringen van de EU-lidstaten in duurzame energie
slechts een druppel op de gloeiende plaat.

VOLLEDIGE TEKST:

Terwijl de burger juist veel baat heeft bij zulke initiatieven, die een bijl aan
de wortel zijn van de slopende afhankelijkheid van het 'zwarte goud', meent de
gastdocent aan het College of Petroleum Studies te Oxford. Touber: "Een blijvend
lage olieprijs levert Jan Modaal - die de komende decennia nog vastzit aan olie
als dé grondstof - geld op. Hij blijft dan besteden, ook in moeilijkere tijden.
Zo kan het beschadigde vertrouwen in de economie snel worden hersteld."

De aanzet tot de huidige recessie wordt volgens Touber gekenmerkt door een
aantal symptomen, waaronder de terugval van de huizenmarkt en de inhaligheid van
bankiers en andere grote investeerders. "Die verslechterende economie, en
daardoor de teruglopende beurskoersen, zijn vooral een probleem van Wall Street.
De stijging van de energieprijzen zijn echter een probleem van iedereen."

Zo gebruikt slechts 10% van de wereldbevolking 60% van de olieproductie, maar
verbreedt de vraag naar het zwarte goud zich ook naar de opkomende landen. Naar
verwachting zal de wereldwijde olievraag in 2025 zijn opgelopen naar 120 miljoen
vaten,  tegen de huidige piekproductie van bijna 86 miljoen vaten per dag. Zelfs
een kind kan bevatten dat hierdoor de prijs zal stijgen.

Volgens de energie-expert is het de afgelopen decennia sowieso opgevallen dat de
ontwikkeling van de olieprijs hand in hand lijkt te gaan met de economische
situatie in de wereld. Zo bleek in het recente verleden dat een snelle
olieprijsstijging vooraf ging aan een recessie. Ook werd het einde van een
periode van neergang gekenmerkt door een snel dalende olieprijs. "Je ziet nu dat
de olieprijs op zoek is naar een nieuw evenwicht", aldus Touber.

De vraag rijst natuurlijk, nu de olieprijs flink is gedaald, of de
wereldeconomie de weg omhoog weer kan vinden. "Verder onderzoek is nog nodig.
Als de resultaten uit het verleden echter enige aanwijzing geven voor de
toekomst, dan is de huidige recessie spoedig voorbij", denkt de energie-expert.
"Wie start nu de zoektocht naar het vertrouwen, aangezien banken en politici aan
de macht zijn? De industriële concerns moeten  aan de knoppen zitten, dat is een
deel van de oplossing."

Ook dient de wereld in een nog hoger tempo op zoek te gaan naar duurzame vormen
van energiewinning. Dit voornemen past in de doelstellingen van de EU, maar de
huidige recessie laat de benodigde investeringen van honderden miljarden niet
toe. Touber: "Toch zijn alternatieve energievormen de enige manier om onze
huidige levensstandaard de komende decennia voort te kunnen zetten. De crisis
van dit moment is veroorzaakt door mensen die alleen maar aan de korte termijn
hebben gedacht. Deze denkwijze dient te worden omgevormd."

LOAD-DATE: January 29, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              136 of 144 DOCUMENTS



                                  De Telegraaf

                            28 januari 2009 woensdag

'Het is één grote zooi in Nederland'

SECTION: WATUZEGT; Blz. 6

LENGTH: 834 woorden


De economische malaise treft Nederland veel harder dan ons eerder werd
voorgehouden. Men moet ook niet denken dat een oorzaak zonder gevolgen kan
blijven, het hoofd in het zand steken is de makkelijkste weg maar niet de
verstandigste. De koopkracht zou toenemen, echter ik vraag mij serieus af voor
hoe lang, als het al echt zou gebeuren. Het is één grote zooi in Nederland en
het enige dat het gewone volk wil is werk, eten en een dak boven het hoofd.
Blijkbaar is dat voor velen onmogelijk geworden doordat ze in Den Haag jarenlang
hebben zitten slapen.

Rotterdam,

P. van Neck

Angst

Natuurlijk gaat het economisch gezien niet goed in Nederland, en al helemaal
niet in de wereld. Als krant dien je daar dan ook over te berichten. Wel is het
algemeen bekend dat de angst van banken om elkaar leningen te verstrekken, tot
gevolg heeft dat geldstromen tot stilstand komen. En de economie is daar
allesbehalve bij gebaat. Bij de consumenten is dit fenomeen zichtbaar geworden
in de huizenmarkt. Niemand durft nog iets te kopen en men blijft op zijn centen
zitten. Oorzaak: angst. De economie heeft behoefte aan positieve berichten. Men
moet weer vertrouwen krijgen dat het allemaal weer in orde komt. En wat lezen
wij? 't Wordt nog erger'...

Hoofddorp,

P. van der Veer

Stimulans

Om de autoverkoop te stimuleren lijkt het mij een goed idee dat de overheid de
bpm op nieuwe auto's per direct afschaft.

Apeldoorn,

N.D. Blauw

Gratis

In navolging van president Sarkozy van Frankrijk kwam minister Plasterk op het
charmante idee om 18-jarigen een jaar lang een gratis krant te geven om ze er
een gewoonte van te laten maken een krant te lezen. Veel 18-jarigen wonen nog
bij hun ouders van wie er velen waarschijnlijk ook een krant hebben en wat doen
die ouders dan? Die zeggen voor een jaar hun krant op. En wie gaat dat betalen?
De vaste abonnees? Wat een briljant idee.

E. Stip

Wereldklus

Ik rijd om 06.15 uur van Almere richting Amersfoort en aan de andere kant van de
A1 staat een auto met pech. Een uur later meldt de verkeersinformatie een file
van 16 km. De auto met pech staat er nog steeds. Wat voor een wereldklus moet
het zijn een auto tien meter naar rechts naar de vluchtstrook te verplaatsen,
dat dat in een uur nog niet gelukt is. Waar hebben we onze hulpdiensten toch
voor?

Han Geers

Roeiboot

Niet slim. Ik las dat Mario Been zo vaak gefeliciteerd is (Tel. 26-01). Waarmee?
Hij ruilt zijn jacht voor een roeiboot! Ik vind het alleen maar dom.

Berg en Dal, W.H. van Ottele

Accu's

Staatssecretaris Huizinga onthult een elektrisch aangedreven fiets als fiets van
het jaar (Tel 27/1). Deze fietsen zijn populair, maar iedere fabrikant vindt het
nodig om een eigen model accu te gebruiken. Behalve dat dit de prijs van de
accu's omhoog drijft, is het op termijn zeer moeilijk om een vervangende accu te
krijgen en kan de fiets met accu bij het oud vuil. Jammer dat mevrouw Huizinga
en het kabinet een kans laten liggen om hier iets aan te doen ten gunste van het
milieu, de portemonnee en het gemak van de consument.

Rotterdam, B. Slager

Vakanties

Met vele anderen vraag ik mij af of Willem-Alexander en Máxima nog wel tijd in
Nederland doorbrengen. Na de privévakantie naar Doebai met de kinderen volgde
het staatsbezoek. Hierna gaat het paar naar de Zuidpool, daarna naar
Zuid-Amerika en hierna op wintersportvakantie naar Lech. Dit zijn vier vakanties
in twee maanden. Aan de minister van Onderwijs zou ik willen vragen waarom
prinses Amalia een week extra vrij mag nemen. Andere kinderen worden tot op
Schiphol achtervolgd als ze een dag eerder weg gaan.

Den Haag,

mevr. R. Smits-Vink

X10

Nu justitie La Serpe kwijt is, komen ze ineens met de totaal anonieme en
onzichtbare getuige X10 opdraven. Wie zegt ons dat deze meneer niet gewoon een
justitieambtenaar is die illegaal afgetapte telefoongesprekken gaat zitten
opdreunen? Een kat in het nauw...

Raymond Lobato

Lariekoek

De heer La Porte van de vereniging van huizenbezitters vindt dat het makkelijker
moet worden om je huis te verhuren als je met dubbele woonlasten zit wegens het
niet tijdig verkopen van je huis. Hiervoor zou onder andere een wijziging moeten
komen op de huurbescherming die wettelijk is geregeld, zodat huurders niet
zomaar op straat kunnen worden gegooid. Welnu, die wet is er niet voor niets. Om
nu over de rug van de huurders de 'orde' te herstellen is misschien wel de
grootste lariekoek die ik ooit heb gehoord. Ook de huizenmarkt draait om vraag
en aanbod. De oplossing zoals aangereikt door La Porte is ondoordacht en een
vrijbrief om de prijzen van de woningen kunstmatig hoog te houden.

Waylon van Son

Nieuwswaarde

Met de moord op twee baby's en een vrouw door Kim de Gelder kan je als pers twee
dingen doen: publiceren en daarmee andere onstabiele types op ideeën brengen, of
zwijgen. Wat is ook precies de nieuwswaarde van zo'n incident? Het is niet voor
niets dat we sinds vijftien jaar regelmatig van dit soort moordpartijen zien.
Zolang de pers blijft berichten, zolang blijven die moordpartijen in verhoogde
mate  voorkomen.

Amsterdam, N. Nomi

LOAD-DATE: January 27, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              137 of 144 DOCUMENTS



                                  De Telegraaf

                            27 januari 2009 dinsdag

Linkse kramp verheft Wilders op het schild

SECTION: BINNENLAND; Blz. 7

LENGTH: 864 woorden

SAMENVATTING

Geert Wilders heeft met zijn anti-Koranfilm Fitna en uitlatingen in de media
bewust de confrontatie gezocht. Veel moslims en andere mensen nemen aanstoot aan
zijn harde boodschap dat de islam een gewelddadige, fascistische ideologie is en
de Koran op een lijn kan worden gesteld met Adolf Hitlers Mein Kampf. Het is dus
niet verwonderlijk dat er door tientallen boze burgers en organisaties aangifte
is gedaan tegen de PVV-politicus. Dat is in onze rechtsstaat een geijkte weg.

VOLLEDIGE TEKST:

Het openbaar ministerie heeft langdurig geworsteld met de stapel aangiften tegen
Wilders. In juni 2008 viel het besluit dat van strafvervolging van het Tweede
Kamerlid wegens haat zaaien, discriminatie en belediging werd afgezien. Een
aantal klagers maakte tegen die beslissing bezwaar bij het Amsterdamse
gerechtshof. Dat oordeelde vorige week dat de PVV'er alsnog voor de strafrechter
moet worden gebracht.

Het is onzinnig om nu verontwaardigd te roepen dat moslims 'weer gelijk
krijgen'. Zij maken als gewone burgers gebruik van hun recht. Toch klopt er iets
niet als een volksvertegenwoordiger vanwege zijn standpunten voor moet komen. In
het geval van Wilders is het misgegaan bij de interpretatie van de wet. Het
openbaar ministerie oordeelde dat de uitlatingen weliswaar beledigend zijn, maar
zijn gedaan binnen de context van het maatschappelijke debat. Het hof meende
echter dat de politicus haat zaait en er fundamentele grenzen zijn aan wat in
het maatschappelijke debat toelaatbaar is. Vergelijkingen met het nazisme gaan
volgens de rechters te ver.

Rode rechters

Dit verschil van inzicht tussen het openbaar ministerie en het gerechtshof maakt
eens te meer duidelijk dat de wetgeving op het gebied van de vrijheid van
meningsuiting in ons land niet helder is. Het hof erkent ook dat de grenzen van
wat in het maatschappelijke debat al dan niet aanvaardbaar is, lastig te duiden
zijn. Dat laat ruimte voor interpretatie, en daarmee voor persoonlijke
opvattingen. In de Haagse wandelgangen wordt niet voor niets gesproken van 'rode
rechters', die met hun onderbouwing van het bevel tot vervolging van Wilders hem
al schuldig hebben verklaard.

Als argument om tot strafvervolging over te gaan, voert het hof onder meer aan
dat er in de Nederlandse debatcultuur traditioneel een grote mate van tolerantie
bestaat ten opzichte van elkaars opvattingen. Daarmee laten de rechters zich in
de kaart kijken.

Hoe choquerend en walgelijk de woorden van de PVV-leider soms ook zijn, wie
meent dat in ons land heel veel gezegd kan worden, leeft nog in de waan van de
linkse zelfgenoegzaamheid waarmee decennialang elk onwelgevallig thema taboe
werd verklaard. Vooral problemen op het gebied van immigratie en integratie
waren lange tijd onbespreekbaar, zodat de schijn van een tolerante,
multiculturele samenleving kon worden opgehouden.

Juist dat willen politici als Wilders, en eerder Pim Fortuyn, met hun politiek
van de provocatie en confrontatie doorbreken.

De rechters scharen zich wat dat betreft met hun studeerkamerwijsheid onder de
politieke elite, die in dit soort zaken vaak in een kramp schiet: op sterk
afwijkende meningen wordt niet inhoudelijk gereageerd, maar de verkondiger van
die mening wordt gediskwalificeerd. Dat overkwam CD-leider Hans Janmaat, dat
gebeurt nu weer. En men hoeft geen fan van deze heren te zijn om in te zien dat
dit niet deugt.

Om de komende strafzaak hangt zo de zweem van een politiek proces. Het is ook
een raar figuur dat parlementariërs in de Tweede Kamer immuniteit genieten voor
hun uitspraken, maar daarbuiten op hun tellen moeten passen. Daarom is het
voorstel van VVD-leider Mark Rutte interessant om de vrijheid van meningsuiting
veel verder op te rekken. Naar Amerikaans model moet dan alles kunnen worden
gezegd, zolang er niet wordt aangezet tot geweld tegen personen of tegen hun
bezittingen.

Natuurlijk trekt de VVD niet alleen uit liberale overwegingen aan de bel. Rutte
vreest dat zijn oud-partijgenoot Wilders electoraal een slaatje zal slaan uit de
strafvervolging en het venijn waarmee de PVV'er op de uitgestoken hand reageert,
verraadt veel. De rechtszaak duwt Wilders in een slachtofferrol en de geslepen
politicus zal de daarmee gepaarde publiciteit maximaal benutten. Bovendien kan
er jaren worden geprocedeerd, via de Hoge Raad tot aan het Europese Hof.

Uitwassen

Aan de oplossing van Rutte kleeft inhoudelijk één groot bezwaar. Wie de
wettelijke teugels rond de vrijheid van meningsuiting laat vieren, geeft
bijvoorbeeld ook radicale moslims meer ruimte voor extreme boodschappen, of
geeft idioten de kans straffeloos de Holocaust te ontkennen.

Toch zijn deze uitwassen te verkiezen boven de thans ingeslagen weg. Bij een
volwassen democratie past een dito incasseringsvermogen van haar burgers, hoe
kwetsend een opvatting soms ook is.

Kennelijk geloven de Amsterdamse rechters niet in de corrigerende kracht van
onze democratie. Zij willen een politicus de mond snoeren wegens opvattingen,
die door een groeiend aantal burgers worden gedeeld. Dat werkt in een
polariserende maatschappij als een boemerang. Het zal de PVV'er extremer en
populairder maken. Wat dat betreft verheft het hof Wilders ongelukkigerwijs op
het schild.

LOAD-DATE: January 26, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              138 of 144 DOCUMENTS



                                  De Telegraaf

                            24 januari 2009 zaterdag

Inkomensongelijkheid

SECTION: FINANCIELETELEGRAAF; Blz. 23

LENGTH: 552 woorden

SAMENVATTING

Een van de heilzame effecten van de kredietcrisis zou kunnen zijn dat de
economische omslag ook een ommekeer zou kunnen betekenen in een proces dat
ergens in de jaren tachtig begon en steeds extremere vormen ging aannemen: dat
van toenemende inkomensongelijkheid en van exorbitante zelfverrijking aan de
top.

VOLLEDIGE TEKST:

Ik las van een voormalige Nederlandse topman de verzuchting dat zijn opvolger in
één jaar meer ving dan hij in zijn hele carrière als ceo aan inkomen had
ontvangen. Ook de voorgangers van de huidige topmanagers, die lang de
beloningssystematiek hebben verdedigd, vonden uiteindelijk dat de vergoedingen
totaal uit de hand waren gelopen.

Wat hier gebeurde, gebeurde in de Verenigde Staten met een factor tien. In 2000
beurde de gemiddelde bestuursvoorzitter 300 maal het inkomen van de gemiddelde
werknemer. In de recessie daarna daalde het beloningspakket, om in de opleving
echter weer te stijgen tot 262 maal het werknemersinkomen. Dit is het cijfer
voor 2005. In 2007 zal het ongetwijfeld een stuk hoger zijn geweest.

Er is in Amerika veel onderzoek gedaan naar inkomensongelijkheid en het meest
opmerkelijke daarvan is dat er tot ongeveer 1980 sprake was van naar huidige
maatstaven zeer beperkte en bovendien zeer constante verschillen. Hoewel de
welvaart na de oorlog toenam, bedrijven steeds groter werden (en dus meer uit de
aandeelhouderspot hadden kunnen betalen) en er ook al sprake was van
optiepakketten, stegen de beloningen van topmanagers in lijn met de inkomens van
de gewone werknemers. Gemiddeld verdienden de ceo's 25 maal zoveel als Jan
Modaal.  Goede economische redenen waarom het verschil dertig jaar lang zo
beperkt was en waarom het na 1980 explodeerde, zijn er eigenlijk niet.
Aandeelhouders hadden voor 1980 nog minder invloed dan nu, en wat dat betreft
hadden de heren in de boardrooms hun gang kunnen gaan, maar zij deden het niet.
Was het omdat ze zich meer verbonden voelden met het wel en wee van de
onderneming dan de huurlingen van nu? Was het omdat er meer saamhorigheid was in
de maatschappij in het algemeen en in de bedrijfsgemeenschappen in het
bijzonder? Was het omdat de topmanagers meer sociaal benul hadden en zich meer
bewust waren van hun verantwoordelijkheid jegens de rest van de maatschappij?
Economen kunnen die vragen niet beantwoorden; misschien kunnen sociologen het
wel. Maar hoe het ook zij, na 1980 begon de inkomensongelijkheid sterk toe te
nemen.

In de Verenigde Staten zijn er drie perioden van sterk toenemende hebzucht aan
de top geweest. De eerste periode was de 'Gilded Age' (1873-1893), de tweede de
'Roaring Twenties' (1920-1929). De derde zijn de jaren na 1980, en dan vooral na
1995.  Beide voorgaande tijdperken sloegen om in een financiële crisis en een
economische recessie.  De economische terugslag leidde behalve tot regulering
ook tot morele herbezinning. De maatschappij accepteerde de excessen niet
langer. In de VS zien we iets dergelijks weer gebeuren. Werknemers - en zeker
zij die hun baan verloren hebben of gaan verliezen - hebben het helemaal gehad
met de 'fat cats', die nu bij de overheid de hand ophouden.

Of de verandering in sentiment deze keer beklijft weten we niet, maar de crisis
van nu zou zeer wel het begin kunnen zijn van een terugkeer naar meer faire en
billijke beloningsverhoudingen.

LOAD-DATE: January 23, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              139 of 144 DOCUMENTS



                                  De Telegraaf

                            24 januari 2009 zaterdag

geachte lezer

SECTION: WATUZEGT; Blz. 2

LENGTH: 254 woorden


Waar gaat het heen met Nederland? U ziet in de 'fabels' van minister Van
Middelkoop en de vervolging van Wilders duidelijk bewijs dat het met ons land
bergafwaarts gaat. En wat u vooral kwetst, is dat 'zij' overal mee wegkomen, en
de gewone burger het nakijken heeft.

Jan de Waal uit Dreumel somt een lijst van kromheden op: "De burgemeester van
Den Helder 'vergeet' wat inkomsten op te geven en plundert vervolgens de
gemeentekas voor zijn huur. Niet-functionerende ambtenaren krijgen gigantische
wachtgelden. Het stoffelijk overschot van 'opoe' moet binnen 24 uur van haar
kamer worden geruimd. Marokkanen plunderen winkels en worden niet vervolgd.
Politie leegt de blaas tegen de kerk. Misdadigers gaan vrijuit door een
typefout. Hells Angels vieren feest want misdaad loont. Raadsleden met
aperitiefjes op achter het stuur. Hooggeplaatste personen die worden betaald van
de gemeenschap en zich vervolgens uitleven in ondernemingen waar vaak rode
lampen branden."

"Nederland blundert en glijdt af", vindt ook Wijnand Heyer. "Eerst wordt een
ziener als Ella Vogelaar aan de dijk gezet, terwijl haar voorspelling van de
islamisering van Nederland zelfs decennia eerder plaatsvindt dan zij heeft
voorspeld en voorts wordt een fabel-tjesverteller als Van Middelkoop in genade
aangenomen."

"Het is tenenkrommend om te zien hoe ver de politiek en het uitvoerend gezag van
de gewone burger afstaan", concludeert A.W. de Haas uit Niedorp. En ook E.
Mulder Hoogstraten vraagt zich af: "Wat is er loos in Nederland?" Coosje
Hiskemuller

LOAD-DATE: January 23, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              140 of 144 DOCUMENTS



                                  De Telegraaf

                            24 januari 2009 zaterdag

Majesteit kan gaan genieten;
'GUMMEN' ROND DRAKESTEYN

SECTION: REISKRANT; Blz. 15

LENGTH: 599 woorden

SAMENVATTING

Volgende week wordt koningin Beatrix 71 jaar. Ongetwijfeld zal ook nu weer de
vraag naar voren komen wanneer ze de scepter zal doorgeven aan haar oudste zoon,
om zich daarna terug te kunnen trekken op Drakesteyn. En omdat je het maar nooit
weet, toch eens gekeken waar de majesteit straks qua omgeving en natuur van kan
gaan genieten als ze eventueel wél met pensioen gaat.

VOLLEDIGE TEKST:

Doen we samen met Marcel, pr-man in de toeristenindustrie, wereldreiziger en
regelmatig onze gids op diverse Europese wandelreizen. Daarom zo leuk om hem nu
eens te laten zien hoe mooi Nederland is! We passeren vrijwel meteen
'Eethuys-Café De Generaal', vroeger het station van Baarn langs de spoorlijn
Amsterdam-Amersfoort. Dit station werd speciaal gebouwd voor de koninklijke
familie. Het bracht Baarn, toen nog een gewoon boerendorpje, grote voorspoed
waardoor het kon uitgroeien tot het fraaie villadorp dat het nog altijd is. In
het voormalige station was er naast de wachtruimtes voor het 'gewone volk' ook
een speciale wachtkamer voor de koninklijke familie. Die woonde de afgelopen
eeuw vlakbij in paleis Soestdijk, dat we bereiken via statige, rechte lanen van
de voormalige koninklijke bossen. Het paleis was aanvankelijk een jachtslot.
Later gebruikten de soldaten van Napoleon het als kazerne, waarna Willem II en
zijn Russische vrouw Anna Paulowna Soestdijk lieten verbouwen tot zomerpaleis.
Ook koningin-moeder Emma verbleef er graag. Op haar 70e verjaardag kreeg ze er
een bijzonder geschenk: elektrisch licht!

Vanaf 1937 werd het paleis permanent bewoond toen Juliana en Bernhard er hun
intrek namen. Wie herinnert zich niet de feestelijke defilés die op
Koninginnedag door de voltallige familie op het bordes werden afgenomen? Na hun
dood in 2004 is het, in afwachting van een nieuwe bestemming, opengesteld voor
het publiek.

Die gelegenheid laten wij aan ons voorbijgaan, want mijn wandelmaatje wil
'gummen'. Zijn uitdrukking om eens lekker de 'kop leeg te lopen' waarvoor deze
omgeving zich optimaal leent. Wij gaan bij de voormalige marechausseekazerne het
Paardenbos in en lopen langs het tuinhek van het paleis naar het heidegebied De
Stulp. Met mooie stuifduintjes en een heide die nou eens niet wordt begraasd
door Schotse Hooglanders maar door witte Charolaisrunderen. Bij het Pluismeer
nemen we even een kijkje in een vogelkijkhut, maar het is er stil omdat de
meeste vogelsoorten nog aan het overwinteren zijn in warmere streken.

Via het Nonnenland, een weidegebied dat is vernoemd naar de zusters van
Oostbroek uit De Bilt die dit land vroeger bezaten, komen we bij het
indrukwekkende hekwerk dat onze vorstin straks moet beschermen tegen indringers.
Het hek rond Drakesteyn is hoog, zwart en bezit vele camera's en microfoons. In
1640 is het huidige achthoekige huis gebouwd dat in 1959 is aangekocht door
koningin Beatrix die het toen en ook later in 2006 heeft laten renoveren.

Het hek voorbij arriveren we in Lage Vuursche, gezellig dorp waar we bij één van
de vele pannenkoekenhuizen even tot rust komen. Op mooie weekeinden staan de
mensen in de file om een van de vele uitgezette wandelingen te lopen. Wij volgen
er één die ons door een mooi bosgebied, dat ook volop wordt gebruikt door
ruiters, weer terugbrengt naar Baarn.

De Koningin heeft een fraaie omgeving gekozen om van haar laatste jaren te
kunnen genieten. En met een zoon die de Elfstedentocht aankan en zo'n mooie,
intelligente echtgenote van de Argentijnse pampa's weet te plukken, moet dat
toch een geruststellende gedachte zijn.

Voor een uitgebreide route-

beschrijving en gps-kaart zie www.reiskrant.nl.

LOAD-DATE: January 23, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              141 of 144 DOCUMENTS



                                  De Telegraaf

                           15 januari 2009 donderdag

'Wíj mogen alleen maar belasting betalen!'

SECTION: WATUZEGT; Blz. 6

LENGTH: 851 woorden


De kredietcrisis heeft ons land in de ban en van alle kanten wordt hulp
aangeboden. Prima, natuurlijk! Maar er zijn ook ondernemers (zoals ik) die op
eigen kracht - zonder die extra aandacht - doordraaien en ook dat wordt steeds
moeilijker. Alle hulp is gericht op bedrijven die minder goed draaiden, helaas.
Als je het als ondernemer goed doet, mag je alleen maar jaar in, jaar uit
belasting betalen. Niemand die zegt 'jullie hebben het goed gedaan' of 'kunnen
we jullie misschien ook ergens mee helpen?' Maar gelukkig ben ik positief; ik
ben ervan overtuigd dat wij, door hard te werken en met een goede visie, een
heel eind kunnen komen.

Roermond, John Massy

Leugenaar

Een minister met een selectief geheugen 'jokt' en een gewone burger met
eenzelfde soort geheugen is een ordinaire leugenaar. Verschil moet er zijn!

jeroenkorthuis@gmail.com

Publiek

Menigeen heeft kritiek op de commerciële omroepen; te veel herhalingen... maar
wat is er mis met de publieke zenders? Zondagavond heb ik gekeken naar een
geweldige reportage van Maarten van Rossem over de daklozen in New York.
Prachtige tv. Mensen, kijk toch vaker naar 1, 2 of 3.

Waddinveen,

Ellen van Helden

Glokalisering

Volgens Rob Hoogland gaat het toenemende antisemitisme volledig voorbij aan
publieke figuren omdat ik de leuze: 'Hamas, Hamas, enzovoorts' 'zou kleineren
met de term globalisering'. Het tegendeel is het geval. Al jaren wijs ik in
woord en geschrift op het verschijnsel 'glokalisering'. Dat houdt het gevaar in
dat grote wereldconflicten zoals nu in het explosieve Midden-Oosten zich
vertalen naar gespannen verhoudingen op lokaal niveau onder andere door een
toenemend antisemitisme en moslimhaat. Slechts één letter verschil, maar voor
mij is het een verschil van dag en nacht!

Ed van Thijn

Vuurwapen

Iemand die met een (geladen) vuurwapen op zak rondloopt en een ander van het
leven berooft, behoort voor moord te worden veroordeeld. Dit is moord met
voorbedachten rade. Waarom begeef je je anders met een wapen op straat? Of het
nu gaan om een vuurwapen, een mes, een bijl of wat ook, als je je daarmee op pad
begeeft, ben je iets van plan. En als dit 'soort idioten' niet wordt
veroordeeld, zit er niets anders op dan dat we allemaal gewapend op straat gaan
rondlopen om onszelf te kunnen verdedigen tegen deze 'geestelijk gestoorden'.

Niedorp, A.W. de Haas

Snelheid

Een Pool werd onlangs op de snelweg aangehouden omdat hij met een snelheid van
maar liefst 200 km per uur reed. Na overleg kreeg de man een boete van 650 euro.
Hij bleek in staat de boete contant te betalen, zodat hij direct weer achter het
stuur kon plaatsnemen. Probleem opgelost. In mijn onschuld heb ik altijd gedacht
dat je bij zo'n overtreding, behalve op een zeer forse boete, je rijbewijs een
tijdje kwijt zou zijn.

Dit lijkt op positieve discriminatie of zie ik dat verkeerd?

Sassenheim, N. Molenaar

Intifada

Advocaat Abraham Moszkowicz wil SP-Tweede Kamerlid Harry van Bommel laten
vervolgen vanwege de oproep 'tot een intifada van Palestijnen tegen Israël'. Het
lijkt erop dat het 'maffiamaatje' het 'terroristenvriendje' wil pakken. Aan de
oprechte bedoelingen kan in beide gevallen worden getwijfeld.

Nunspeet,

Henk Versteeg

Steun

Het bedrijfsleven krijgt extra steun. Minister Van der Hoeven van Economische
Zaken doet weer eens een graai in de bodemloze pot en pakt 1,5 miljard euro voor
kredietverlening. Mooi, dat we met z'n allen zo rijk zijn dat dit mogelijk is.
Een bekend gezegde luidt: 'Koop Nederlandse waar, dan helpen wij elkaar'. En...
Duitsland is vakantiefavoriet; we brengen ons geld dus niet meer naar heinde en
verre.

Oosterwolde, F.H. Janssen

Wachtgeld

Politici kapittelen de bedrijfstop over hun riante bonussen, terwijl zij zelf
met terugwerkende kracht vanaf 2008 beschikken over 30 procent meer salaris.
Kamerleden en ministers strijken en streken jarenlang schaamteloos wachtgeld op.
Pas zes maanden na aftreden, moeten ze solliciteren. Schande! Ik heb geen zin om
hieraan mee te betalen en stem bij volgende verkiezingen op een partij die hier
ook tegen is.

Ermelo, Jeanne Dijkstra

Ondertitel

Al jaren staan de tarieven van ondertitelaars en van tekstvertalers onder druk.
Onze tarieven zijn de afgelopen 15 jaar niet geïndexeerd, laat staan verhoogd.
Een vertaler werkt op stukloon zoals dit een eeuw geleden gebruikelijk was. Om
hetzelfde te verdienen, moet je dus in dezelfde tijd meer ondertitels of woorden
produceren. Zo verwordt een creatief proces tot een productieproces. De meeste
vertalers en ondertitelaars hebben minimaal een hbo-opleiding genoten, maar de
beloning voor hun werk sluit hier niet bij aan. Nog maar weinig klanten
verlangen kwaliteit en er komen steeds meer aanhangers van de bruine spelling
van Wim de Bie: 'Kent schele hoe je het schreift as je ut maar ken leze ja tog?'
Aan kwaliteit hangt een prijskaartje.

Soest, Nienke Groenendijk

Respect

De overheid klaagt over de aantasting van haar gezag. Maar gezag is het
complement van respect. Nou, respect is heel ver te zoeken. De overheid is
kennelijk vergeten dat wij in een democratie leven en behandelt haar bevolking
als laaghangend fruit: makkelijk te plukken.

Raymond Lobato

LOAD-DATE: January 14, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              142 of 144 DOCUMENTS



                                  De Telegraaf

                            14 januari 2009 woensdag

WINDMOLENRING

SECTION: REPORTAGE; Blz. 5

LENGTH: 167 woorden


Geweldig idee, windmolenring in de Noordzee. Visionair, maar we kunnen het - zie
de Deltawerken. Het levert een smak banen, energie en exporteerbare kennis en we
zijn klaar met buitenlandse energiedespoten.

Doen dus. Maar natuurlijk zijn er problemen. Aangezien veel landen moeten
meedoen, is de kans enorm dat het project doodoverlegd wordt. Daarnaast kost het
ook wat. Tja, als het gaat om het verbeteren van het milieu en het veiligstellen
van de energietoekomst van onze (klein)kinderen die we al met zoveel onbetaalde
rekeningen overladen, dan zijn de pecunia vanzelfsprekend uiterst schaars.

Waarom financieren wij het zelf niet? Er zijn groepjes gewone Nederlanders die
nu al een windmolen bezitten. Rendement verzekerd, want wind is er altijd, net
als er ook altijd financiële windbuilen zullen zijn die je spaargeld feestend en
ongestraft opsouperen.

Laten we pensioenfondsen dwingen ons geld in dit project te steken. En banken.
De overheid.

Een windmolen kopen. Wil ik nu al wel. Wie doet er mee?

LOAD-DATE: January 13, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              143 of 144 DOCUMENTS



                                  De Telegraaf

                            13 januari 2009 dinsdag

'Kabinet, maak (energie)keuze voor toekomst!'

SECTION: WATUZEGT; Blz. 6

LENGTH: 838 woorden


Nu Koning Winter zijn tanden heeft laten zien (waar blijven onze
milieufanaten?), heeft Nederland kunnen ervaren wat de gevolgen zijn als over
enkele decennia ons gas op is. Rusland draait zonder scrupules de kraan dicht
waardoor landen letterlijk in de kou staan. Wind-, water- en zonne-energie
zullen nooit de totale behoefte voor ons land kunnen dekken. Het is van
levensbelang dat het kabinet dit eindelijk beseft en belangrijke keuzes voor de
nabije toekomst maakt.

Veldhoven, J. Elbersen

Truck

In 'het broertje van De Telegraaf', Sp!ts, stond een artikel over 'de grote
boosdoener:

De Truck '. Wij, chauffeurs van het beroeps- en goederenvervoer, zijn het
spuugzat om altijd en overal de zwartepiet toegespeeld te krijgen, zogenaamd 'op
grond van wetenschappelijk onderzoek'. Let wel, ook de Sp!ts wordt bij nacht en
ontij door die 'vermaledijde vrachtwagens en hun chauffeurs' rondgebracht. Vér
voordat de consument zijn ontbijtje en krantje heeft genuttigd, zijn die
'rotjongens en -meiden' al in hun trucks op pad.

Koedijk, J.A. de Klerk

Schande

Onlangs toog ik naar het gemeentehuis in Sneek om mijn rijbewijs te laten
verlengen. Ik kreeg een enveloppe overhandigd met daarin een 'eigen
verklaring'-formulier. 'Dat is dan 22,25 euro. Wilt u contant betalen of
pinnen?' luidde de vraag. Het is toch schandalig dat voor een eenvoudige
handeling zo'n bedrag wordt gevraagd? Dit riekt naar 'legale oplichting'.

Sneek, E. v. Dam

Zondvloed

MKB-Nederland concludeert dat banken op hun geld blijven zitten en
kredietaanvragen vaak afwijzen. Hierdoor kan het midden- en kleinbedrijf de
investeringsplannen niet uitvoeren. Minister Bos heeft de banken geholpen met
vele miljarden aan belastinggeld en overheidsbestuurders aangesteld. Desondanks
blijven de banken terughoudend. Zouden de bankmanagers hun bonussen en torenhoge
salarissen betalen van die steun?

Alkmaar, R. Schouwvlieger

Egypte

Jaren achtereen verbleven we in februari in Egypte: zwemmen, boekjes lezen,
lekker uitrusten (door mijn werk kan ik alleen tijdens schoolvakanties weg). Dat
kostte mij tussen de 1000 en 1200 euro voor acht dagen all inclusive. Maar de
prijs is nu explosief gestegen naar 1839 euro (voor hetzelfde hotel en in
dezelfde tijd). Ik denk dat Egypte zichzelf, net als Spanje destijds, uit de
markt gaat prijzen. Wij zoeken een alternatief.

Amersfoort, R.A. Klerks

Geneuzel

Wat een geneuzel over de vraag of een beroepseed afgelegd moet worden op Allah
of op de Bijbel. Het heeft voor mij helemáál geen waarde of betekenis. Als
overtuigd atheïst mogen ze wat mij betreft hun eed op het telefoonboek of op een
sprookjesboek van de gebroeders Grimm afleggen. Bij het argument dat 'iemand die
op zijn geloof zweert, betrouwbaarder zou zijn', plaats ik grote vraagtekens.
Als ik politieagent zou willen worden, heb ik een probleem want waar moet ik
mijn eed op afleggen? Voorlopig ligt die keus op Pietje Bell of Harry Potter.

Rob Telgenkamp

Beloofd

De ministers Verhagen en Middelkoop zijn het niet met elkaar eens: 'Weg of niet
wegwezen uit Oeroezgan'? Minister Middelkoop, houd alstublieft voet bij stuk.
Beloofd is beloofd! Onze manschappen moeten in 2010 naar huis...

Sleeuwijk,

Cas Heijenk-Caspers

Down

Yta en Paul hebben 'het mooiste tv-moment van het jaar' gewonnen. Dit fragment
laat Nederland zien dat een vrouw met het downsyndroom ook gewoon mee kan doen
in de samenleving en haar mannetje staat tegenover de welbespraakte en
eigenzinnige Paul de Leeuw. Petje af voor Yta en een heel grote pluim voor haar
moeder. Zij voedde Yta (nu 40 jaar) op in een tijd dat integratie voor mensen
met het downsyndroom nog onbekend was in Nederland.

Tuk, Manja van Oudenallen

Schamen

De burgemeester van Den Helder moet zich schamen. Een 'gewone' Nederlander met
dubbele lasten moet zich maar zien te redden, maar 'dit soort lieden' kan links
en rechts de zakken vullen door overal lid van te zijn en in allerlei besturen
te zitten. Mijn wantrouwen in deze man is zo groot dat ik hem bij deze adviseer
door de zijdeur te vertrekken; oftewel: 'Hulman, pak je biezen'!

Wassenaar, J. Ploeg

Vertrouwen

Verbaast het u dat Poetin (Rusland) de leveranties stopzet? U weet toch dat je
een KGB'er niet kan vertrouwen? Deze man is slechts uit op macht. We moeten als
Europa helemaal af van gas uit het onbetrouwbare Rusland en ook de handel en de
aandelenhandel met dit land stopzetten. Laat Rusland maar in zijn sop gaarkoken.
En laten we de contacten met Canada en Noorwegen intensiveren.

Heemserveen, G.A. Ruig

Antillen

Laten we de Nederlandse Antillen niet boycotten, maar ze zo snel mogelijk
onafhankelijk (in ieder geval los van Nederland) maken. Laten we onze
'zuurverdiende centjes' voortaan in Nederland aan onze eigen mensen besteden.
Dat is duizendmaal beter dan wat we nu doen: ieder jaar opnieuw grote geldsommen
aan dat corrupte wereldje aan de overkant van de oceaan betalen. We hebben nog
nooit een bedankje gekregen, we krijgen alleen maar een grote mond van die
'eerlijke regering' op de Antillen. Stop ermee, regering. Dat bespaart ons een
hoop ergernis.

Vught, A. Bertens

LOAD-DATE: January 12, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved

                              144 of 144 DOCUMENTS



                                  De Telegraaf

                            7 januari 2009 woensdag

Burger betaalt recepties overheid;
Dure ontvangst bot gebaar naar ontslagen personeel

SECTION: WATUZEGT; Blz. 6

LENGTH: 671 woorden

SAMENVATTING

In de jaren van voorspoed luidde de Haagse burgemeester Wim Deetman het nieuwe
jaar altijd sober in. Nu de financiële crisis heeft toegeslagen pakt zijn
opvolger Jozias van Aartsen het groots aan met een ontvangst voor 2000 gasten.
Hij is niet de enige. Ook bij bedrijven waar mensen ontslagen zijn en waar
bezuinigd gaat worden, vloeide deze week ruim de champagne. 'Is zo'n
nieuwjaarsreceptie wel gepast in tijden van tegenweer?' vroegen wij u in de
Stelling van de Dag.

VOLLEDIGE TEKST:

U was het met 73% van 2257 deelnemers aardig over het antwoord eens: in deze
dagen van krapte is een nieuwjaarsreceptie verspilling van geld. De heren onder
u stemden daar met 69% van de respondenten mee in, de dames met 78%. Die zijn
wat zuiniger van aard. En aangezien mensen zuiniger worden naarmate het leven ze
met hogere kosten opzadelt, controleerden wij even of dat onder de
receptiestemmers ook het geval was. Inderdaad. Onder de 35-minners oordeelde 57%
dat een nieuwjaarsreceptie geldverspilling was, onder de senioren (55-plussers)
77%.

Dit oordeel manifesteerde zich ook in de bezoekerscijfers. Onder de jongeren
ging 52% onder het genot van een drankje collega's en relaties de hand schudden,
onder de 55-plussers slechts 18%.

Deze grote verschillen tussen jong en oud worden deels veroorzaakt doordat veel
55-plussers geen betaalde arbeid meer verrichten. Maar bekijken we de derde
leeftijdsgroep die wij analyseren, die van 35 tot 55 jaar, dan kunnen wij alleen
maar constateren dat die zich qua gedrag meer richting senioren dan junioren
beweegt.

Nieuwjaarsrecepties zijn er bepaald niet alleen om de collega's van de nabije
burelen de hand te schudden. Dat is waarschijnlijk al op de eerste werkdag na
Nieuwjaar gebeurd. De receptie is er om te netwerken, om te zorgen dat de baas
je ziet, om te zorgen dat je met 'contacten' praat. Kortom: om te investeren in
de toekomst.

U, deelnemers aan deze Stelling van de Dag, hebt daar weinig vertrouwen in. U
gelooft niet zo in netwerken: 63% gaat ervan uit dat zo'n receptie vooral de
inwendige mens versterkt. Voor het verkrijgen van nieuwe orders, stelt 70% van
de deelnemers, hoeft een bedrijf geen nieuwjaarsreceptie te houden.

Pineut

Wat u hogelijk dwarszit, lezers, is het feit dat nieuwjaarsrecepties geld
kosten, véél geld. En bij de recepties die de overheid organiseert, betaalt ú de
drankjes. "Jan met de pet is weer de pineut", schrijft een van u bitter. "Wat
bedrijven doen, moeten ze zelf weten, maar dat ambtenaren op mijn kosten staan
te drinken, dáár baal ik van!" meldt een ander. Misschien willen onze vroede
vaderen er eens over nadenken: 94% van al onze respondenten vindt het maar niets
om via de gemeentelijke belastingen aan de recepties mee te betalen. En moeten
er mensen worden ontslagen - en is dat bij de overheid ook niet het geval? - dan
steekt zo'n receptie extra. Liefst 90% van de deelnemers aan de Stelling van de
Dag gaat ervan uit dat het voor de werklozen van een bedrijf een hard gelag moet
zijn om te horen dat hun voormalige baas het nieuwe jaar inluidt voor een budget
waarvan zij misschien nog een paar maanden hadden kunnen doorwerken.

'Wat vindt u ervan als een bedrijf het receptiegeld aan een goed doel zou
geven?' vroegen wij van WUZ u nog. Een deel van de lezers vond dat je reinste
kletskoek, maar anderen zagen het wel zitten. KiKa, Ronald McDonald, het
Lilianefonds, de Leprastichting, Hersenstichting, Rode Kruis, de goede doelen
doken her en der op. "Een mooi signaal naar de relaties! Als een bedrijf dat
meldt op een nieuwjaarskaart zal dat heel positief overkomen", juicht een uwer
het idee toe. "Dat levert vast meer orders op dan een receptie!" verwacht een
ander. Maar uiteraard bent u ook daar verdeeld. "Van zo'n gift organiseert het
Goede Doel een eigen nieuwjaarsreceptie", sombert iemand.

Gelukkig! Zo blijven we rechts en links. En de WUZ houdt zijn plaats in het
midden.

Marianne Janssen

Vandaag is er weer een Stelling van de Dag. U kunt eraan meedoen van 11.30 tot
15.30 uur via www.telegraaf.nl of www.wuz.nl.

LOAD-DATE: January 6, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2009 De Telegraaf
                              All Rights Reserved
