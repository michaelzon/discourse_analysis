
                               1 of 47 DOCUMENTS



                                 de Volkskrant

                              1 april 2011 vrijdag

Verrek, een generaal in Ajdabiya, wat doet die hier?;
reportage Bij de rebellen is iedereen bevelhebber en iedereen woordvoerder

BYLINE: Van onze verslaggever Rob Vreeken

SECTION: Ten Eerste; Blz. 4

LENGTH: 766 woorden


Van onze verslaggever

Rob Vreeken

AJDABIYA Een woordvoerder hebben de Libische rebellen aan het oostelijk front al
evenmin als een bevelhebber. Of eigenlijk: iedereen is bevelhebber, en iedereen
is woordvoerder. Iedereen roept maar wat.

Elke jonge strijder hier net buiten Ajdabiya is bereid uit te leggen hoe het er
nu, donderdagmiddag, voor staat rond het nabijgelegen stadje Brega, waar de
zwaarbewapende troepen van Moammar Kadhafi en de opstandelingen elkaar bestoken
in een volstrekt ongelijke strijd. Wij hebben Brega weer in handen, zegt de een.
We zijn teruggedrongen tot 30 kilometer buiten Brega, zegt de ander. Het golft
heen en weer, zegt een derde.

Onduidelijkheid ook over de luchtaanvallen van de westerse coalitie, de
voorgaande nacht. Dat ze hebben plaatsgevonden, staat wel vast.

Maar hoeveel? En hoe lang? Elke woordvoerder heeft zijn eigen versie.

Uit al die ongeco¾rdineerde verklaringen valt het volgende gemiddelde te
destilleren.

Woensdag aan het eind van de middag trokken de regeringstroepen Brega binnen. De
aanval op de stad Ajdabiya, 60 kilometer oostelijker, leek ophanden. Maar aan
het begin van de avond vielen, als manna uit de hemel, toch nog de lang
verhoopte bommen van de coalitie. Tot na middernacht werd er af en toe een
afgeworpen, en ook nog rond 8 uur 's ochtends.

Het was genoeg om de vijand even van z'n stuk te brengen; Brega werd deels
heroverd door de rebellen. Maar toen verdere luchtaanvallen uitbleven, herstelde
het bekende patroon zich: een leger met zware wapens dat een ongeorganiseerd
legioen gestaag voor zich uit jaagt.

Zelf poolshoogte nemen is geen optie. De groene toegangsboog van Ajdabiya, op
600 meter buiten de rand van de bebouwde kom, is de laatste plek die zonder al
te veel risico te betreden is. Hier hebben de opstandelingen hun laatste
verzamelpunt vììr het front. Voorraden worden er aangevuld, amateurstrijders
blazen er even uit van het schieten.

De gebruikelijke rebellenchaos heerst onder de boog. Geen organisatie, geen
leiding. Iedereen doet maar wat. 'Sarkozy, je t'aime!', roept Mazin Tellawi, een
21-jarige Syrische student die zich bij de strijd van zijn Libische
leeftijdgenoten heeft gevoegd. Hij springt in een laadbak, weer ìp naar het
front, de rood-zwart-groene vlag van het vrije Libioe om zijn nek als enige
wapen.

Een opstootje ontstaat rond een pick-up met tien benauwd kijkende zwarte mannen
in de laadbak. Ze zijn opgepakt in een steengroeve in de buurt. Onschuldige
gastarbeiders? Of door Kadhafi betaalde Tsjadische huurlingen? En wat moet er
met ze gebeuren? Iedereen bemoeit zich ermee, er wordt geschreeuwd, geduwd.
Uiteindelijk worden de mannen voor ondervraging naar Benghazi gereden.

Dan stapt in deze anarchie opeens een vertrouwenwekkend persoon uit een auto:
een grijze, rijzige heer in een serieus uniform met legergroene stropdas.
Eindelijk een bevelhebber? Hij stelt zich voor als generaal Ahmad al-Gutrani, 58
jaar oud, dus het begint er zowaar op te lijken.

Maar uit wat hij vervolgens verklaart, blijkt precies het tegendeel.

'Er is geen enkele leiding', zegt de generaal, opgetogen glimlachend.

'De rebellen gaan totaal hun eigen gang, de meesten zijn gewone burgers, ze zijn
t© enthousiast.' Wat ze zouden moeten doen, is het bevel aanvaarden van mensen
als hij, de overgelopen officieren van het regeringsleger.

Nou ja, bevel, relativeert al-Gutrani, de rebellen nemen geen bevelen aan, het
is h£n revolutie. 'Maar mijn advies zouden ze goed kunnen gebruiken tegen de
overmacht van Kadhafi.' En, voegt hij eraan toe, veel meer luchtaanvallen van de
coalitie.

Blijven die uit, dan komt Ajdabiya spoedig binnen bereik van de vijand. Het
vooruitzicht daarop heeft de stad al tot spookgebied gemaakt. Het is er
griezelig stil, geen kip is op straat.

Van alle winkels zijn de luiken gesloten. Openbare gebouwen tonen geen enkel
teken van activiteit. Alleen wat auto's rijden schichtig rond.

Vrouwen, kinderen en bejaarden zijn vertrokken, veel jonge mannen zijn gebleven
om de stad te verdedigen die in de Lonely Planet wordt omschreven met: 'Als je
langer blijft dan nodig is om je tank met benzine te vullen, zul je spoedig
ontdekken dat het een plaats met weinig charme is.' Links laten liggen dus, dat
Ajdabiya.

Verontrustend genoeg is dat precies wat Kadhafi's troepen ook zouden kunnen
doen. Als ze net vììr Ajdabiya de afslag naar links nemen, rijden ze
rechtstreeks af op de hoofdprijs: Benghazi.

Mijn advies zouden de rebellen goed kunnen gebruiken Ahmad al-Gutrani (58)
Generaal, ronddolend in Ajdabiya

De Libische rebellen hebben zich teruggetrokken in Ajdabiya. Maar gaan Kadhafi's
troepen daarnaartoe?

LOAD-DATE: March 31, 2011

LANGUAGE: DUTCH; NEDERLANDS

GRAPHIC: Een Libische opstandeling stopt zijn vingers in zijn oren op het moment
dat zijn kameraden een raket afvuren op de troepen van Moammar Kadhafi. De
gevechten hebben plaats op de weg tussen Brega en Ajdabiya. De regeringstroepen
rukken snel op richting Ajdabiya. Foto AP

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               2 of 47 DOCUMENTS



                                 de Volkskrant

                            31 maart 2011 donderdag

standbeeld

BYLINE: Floortje Smit

SECTION: V Opening; Blz. 9

LENGTH: 550 woorden


Hij verdeelt nu al twee maanden de bevolking in voor- en tegenstanders. Of
liever gezegd: in plannen voor een standbeeld. Een standbeeld? Van die cyborg?
Serieus?

Jawel. Het begon allemaal met een geintje. 'Philadelphia heeft een standbeeld
van Rocky en Robocop would kick Rocky's butt, liet ene MT op 7 februari via
Twitter weten aan de burgemeester van Detroit. 'Hij is een FANTASTISCHE
ambassadeur voor Detroit.' Hij kreeg keurig antwoord: er waren geen plannen om
een standbeeld te maken, maar dank voor de suggestie.

De internetgemeenschap bleek een stuk enthousiaster. Via de website
http://detroitneedsrobocop.com werd geld ingezameld; voor en tegenstanders
probeerden elkaar maandenlang via de media te overtuigen met argumenten over
potentieel toerisme en geldverspilling. Tot afgelopen zondag duidelijk werd dat
de fondsenwerving werd afgesloten met 65 duizend dollar op de teller dat beeld
gaat er komen.

Voor de cynici: ja, ze zijn helemaal gek geworden, en een standbeeld van een
bestaand figuur had meer voor de hand gelegen. Inderdaad, het geld kan beter
besteed worden in een stad waar armoede zo'n groot probleem is maak gerust wat
over naar tegen-offensief Robocharity als je er van wakker ligt.

Acteur Peter Weller ondersteunt overigens beide initiatieven met filmpjes al
klinkt hij een stuk spottender in die over het standbeeld.

Maar dan zegt hij: 'In Detroit liggen nog veel uitdagingen voor Robocop. Massale
werkeloosheid. De degradatie van onze nationale industrie. En natuurlijk die
klootzakken uit het bedrijfsleven.'

Dat kon wel eens de vernieuwde belangstelling voor de gedateerde cyborg
verklaren. Naast een standbeeld is er immers ook een remake in de maak. En
waarom ook niet? In Robocop nam de half mechanische agent het op tegen
criminelen, én tegen het bedrijfsleven dat winst maken prioriteit gaf boven
alles. Thema's uit de film over financiële teloorgang, een stad in verval als
symbool voor een natie, organisaties met hebberige, nietsontziende CEO's aan kop
en de gewone man die een speelbal wordt van dat alles: veel actueler kan haast
niet.

Als man die dankzij techniek opstaat uit de dood staat Robocop voor herrijzenis,
zo meldde Verhoeven zelf al. In haar boek Hard Bodies beschrijft Susan Jeffords
de aantrekkingskracht van de superheld: iedere gewone Amerikaanse man beschikte
over hetgene dat hem uiteindelijk een held maakte. Niet zijn onverwoestbare
lichaam, dus, maar de liefde voor zijn familie.

Eigenlijk kun je zeggen dat de tegenstanders van het standbeeld bij voorbaat al
verloren hadden: hoe harder zij riepen, des te meer mensen geld overmaakten. En
hoe meer zij zich verder verdiepten in de symboliek van de cyborg. Het maakt een
neutrale blik op het beeld niet meer mogelijk.

De één zal denken aan Twitter, en de invloed van sociale media. Een ander over
Detroit. Of over Amerikaanse normen en waarden, of over heldendom. Of over de
verborgen betekenissen achter Robocop. Over CEO's, de financiele crisis en de
wederopstanding van de gewone man.

Het verontrust en roept vragen op: de tegenstanders hebben ongewild van iets dat
niet meer was dan een idioot beeld een post-modern kunstwerk gemaakt.

Weer is hij Detroits hoop in bange dagen. Voor sommigen tenminste. Robocop, half
robot, half agent die in de gelijknamige film de stad misdaadvrij moest maken.

LOAD-DATE: March 30, 2011

LANGUAGE: DUTCH; NEDERLANDS

GRAPHIC: Still uit de film Robocop.

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               3 of 47 DOCUMENTS



                                 de Volkskrant

                            31 maart 2011 donderdag

Black Butterflies

SECTION: V Opening; Blz. 5

LENGTH: 601 woorden


andaag gaat in 38 bioscopen Black Butterflies draaien, een Engelstalige film
over het korte leven van de Afrikaanse dichteres Ingrid Jonker (1933-1965). In
deze geheel in Zuid-Afrika opgenomen Nederlandse productie speelt Carice van
Houten de hoofdrol en Rutger Hauer haar aartsconservatieve vader, de
apartheidspoliticus Abraham Jonker.

Afgelopen dinsdag was er in Utrecht een voorvertoning voor 'Vrienden van het
Nederlands Filmfestival', waar ook regisseur Paula van der Oest aanwezig was om
te praten over de totstandkoming van de film en de fenomenale poëzie van Jonker.
Na afloop vertelde ze dat ze het meest opziet tegen deze donderdagochtend. 'Dan
komen namelijk alle kranten met hun recensies, en dat baart me toch altijd weer
zorgen.'

Een eerlijk en tegelijkertijd somber stemmend antwoord. Het is de eeuwenoude
tragiek van kunstenmakers: jaren voorbereiding, liters zweet, containers geld en
een lang pad met overwonnen beren... louter om op een druilerige
donderdagochtend te worden gemangeld door de scherprechters van dienst, die in
500 woorden hun al dan niet vernietigende oordelen vellen, samengevat in 1 tot
en met 5 idiote sterretjes.

Elders in dit katern staat wat de Volkskrant van Black Butterflies vindt. Ik
hoop dat de angsten van Van der Oest niet zijn bewaarheid, hoewel ik een
voorspelling kan doen over de bevindingen van de verzamelde beroepskijkers.
Waarom is de voertaal Engels en niet Afrikaans, de taal waarin Ingrid Jonker
haar gedichten schreef? Waar zijn de nuances? Waarom de inbreuken op historische
feiten?

Laat me er uit voorzorg tegenover zetten hoe een niet-professionele
doorsneetoeschouwer als ik naar Black Butterflies heeft gekeken. Ik vond het een
ontroerende, beklemmende en bij vlagen prachtige film. Niet vanwege het beeld
van de Zuid-Afrikaanse literaire wereld anno de jaren 60, want dat kwam op me
over als een geromantiseerde fantasievoorstelling zoals het lezerspubliek hoopt
dat schrijvers en dichters met elkaar omgaan. Maar wel vanwege Carice van
Houtens indrukwekkende portret van een hypergevoelige briljante opstandige
weerbarstige dolende ziel.

We hebben allemaal Henk en Ingrid Jonkers in onze omgeving: onstuimige
veeleisende onberekenbare onverzadigbare mensen die onze volledige aandacht en
liefde verlangen, onze levens kortstondig overhoop gooien om daarna te
verdwijnen als schepen in de nacht. Ingrid Jonker stond zichzelf geen aangenaam
leven toe, ze had een verstoorde relatie met haar hartvochtige vader, werd
verliefd op vele getrouwde mannen, raakte depressief, trok zich de politieke
situatie in haar land persoonlijk aan en nam uiteindelijk een dramatische
beslissing.

Black Butterflies is een film van tegenstellingen: dochter versus vader,
minnares versus echtgenoot, kind versus volwassene, chaos versus regelmaat,
individu versus groep, waanzin versus redelijkheid, jeugd versus ouderdom,
vrijheid versus gevangenschap, zwart versus blank, liefde versus ongevoeligheid,
de kracht van de taal versus de ongrijpbaarheden van het leven. En dat allemaal
in één film!

Toen op het einde Nelson Mandela Ingrid Jonkers ontroerende gedicht Die kind
citeerde, dat hij in 1994 voordroeg tijdens de eerste zitting van het eerste
democratisch gekozen Zuid-Afrikaanse parlement, schoten de tranen mij in de ogen
iets wat ik met enige smuik aan Paula van der Oest vertelde. Waarom heb ik
eigenlijk moeite om dat te vertellen, vroeg ik me later af. Vandaar hier zonder
terughoudendheid: wat anderen verder over de film mogen beweren, mij raakte hij.

De tranen schoten me in de ogen &mdash; iets wat ik met enige smuik aan Paula
van der Oest vertelde

LOAD-DATE: March 30, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               4 of 47 DOCUMENTS



                                 de Volkskrant

                             30 maart 2011 woensdag

Streep door rekening Donner: scheefhuren niet aangepakt

BYLINE: Van onze verslaggever Tjerk Gualthérie van Weezel

SECTION: Ten Eerste; Blz. 3

LENGTH: 331 woorden


Van onze verslaggever

Tjerk Gualthérie van Weezel

AMSTERDAM Het kabinet krijgt de maatregel om scheefhuurders aan te pakken
voorlopig niet rond. Het uitstel is een streep door de rekening van minister
Donner van Binnenlandse Zaken (verantwoordelijk voor Wonen).

Eerder dit jaar zei hij nog 'alles op alles te zetten' om de 5 procent
huurverhoging voor huishoudens met een inkomen boven de 43 duizend euro er voor
de zomer doorheen te krijgen. Die deadline is te ambitieus zo blijkt uit de
'huurbrief' die Donner dinsdag naar de Kamer stuurde.

De problemen liggen vooral bij de Belastingdienst die het inkomen van gezinnen
in een sociale huurwoning moet gaan toetsen. Daarvoor is een speciale wet nodig.

Ook rechters en huurcommissies vinden het te kort dag. Donner verwacht de
maatregel volgend juli alsnog in te voeren. Dit jaar zal iedereen in een sociale
huurwoning 1,3 procent meer huur gaan betalen, een inflatiecorrectie.

Donner krijgt een kleiner punt uit het regeerakkoord wel op tijd ingevoerd: wie
na 1 juli een nieuwe huurwoning betrekt in een 'overspannen woningmarkt', is
duurder uit. De maximale huur die corporaties daar kunnen vragen wordt namelijk
met 120 euro verhoogd. Hoe Donner die maatregel precies gaat invoeren staat nog
niet vast. Maar zijn voornemen is de huren te verhogen in markten waar er een
grote kloof bestaat tussen geliberaliseerde huurwoningen en sociale huren. Daar
wordt het 'woning waarderingsysteem' met 25 punten uitgebreid. Ergo: 120 euro
extra huur.

Lang niet alle corporaties zullen van de maximale verhoging gebruik maken is de
inschatting van Aedes, de koepelorganisatie van woningcorporaties. 'Veel
verhuurders vragen nu al minder dan mag, omdat Jan met de Pet dat nou eenmaal
niet kan betalen', zegt voorzitter Calon.

Dat ligt anders voor Amsterdam, de ultieme overspannen woningmarkt. Daar passen
corporaties voor nieuwe huurders al enkele jaren standaard de maximale
huurverhoging toe. Zij zijn ook voornemens de 25 extra punten vaak te benutten.

LOAD-DATE: March 29, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               5 of 47 DOCUMENTS



                                 de Volkskrant

                             25 maart 2011 vrijdag

Vol in de aanval;
reportage de halve maan, islamitische talkshow

BYLINE: Door Janny Groen

SECTION: V Media; Blz. 22

LENGTH: 1050 woorden


Meteen na de eerste uitzending op 6 maart van het nieuwe islamitische
NTR-programma De Halve Maan gingen de salafisten (ultra-orthodoxe moslims) in de
aanval. 'Bepaalde mediaorganen' zouden 'zogenaamde moslims' hebben aangetrokken
'die zich de rol van Judas de Verrader als geen ander aanmeten', fulmineerde
imam Fawaz Jneid op al-yaqeen.com.

De Halve Maan behandelt wekelijks een actueel onderwerp, een taboe, een
maatschappelijk thema en kijkt in de rubriek De Schotelservice, geïnspireerd op
de Zapservice van Pauw & Witteman, met een knipoog naar de media in islamitische
landen. In het vaste panel is een breed spectrum aan moslimopinies
vertegenwoordigd: van orthodox (het Haagse raadslid Abdoe Khoulani) tot afvallig
(Damon Golriz, mede-oprichter van het inmiddels gesneuvelde Comité voor
Ex-moslims).

Imam Fawaz ergerde zich aan de openhartige manier waarop over homoseksualiteit
en het aangaan van intieme relaties met niet-moslims werd gediscussieerd.
Panelleden die begrip toonden voor homoseksuele gevoelens, zoals de journalist
en voormalig PvdA-wethouder in de Amsterdamse wijk Bos en Lommer Fouad Sidali,
staan 'onder invloed van blinde driften'. Wie amoureus verkeert met een
autochtoon, luistert niet naar Allah, waarschuwt de radicale imam met een
verwijzing naar een koranvers. Daarin zou staan dat moslima's niet met
ongelovigen mogen huwen.

De tweede aflevering, zaterdag 12 maart, viel verkeerd bij fervente
Ajax-supporters. Hoewel de redactie werd gefeliciteerd met het strikken van de
'mediaschuwe' Marokkaans-Nederlandse voetballer Mounir el Hamdaoui, werd het
debat over zijn conflict met trainer Frank de Boer uiterst teleurstellend
gevonden. 'Stemmingmakerij van de hoogste orde', oordeelt een Ajaxfan op de
website van De Halve Maan.

Het was hem opgevallen dat Mounir troetelig met de voornaam werd aangeduid en De
Boer werd neergezet als een 'blanke calvinist' terwijl hij katholiek is
opgevoed. Bovendien oordeelde een Turkse mevrouw met hoofddoek (advocate famile
Arslan, red.), 'fan van Galatasaray', dat 'ze in Amsterdam niet met culturele
diversiteit kunnen omgaan'. Die opmerking van Arslan was opgepikt door het
gratis dagblad De Pers en voetbalcommentator Johan Derksen.

De Halve Maan heeft in zijn korte bestaan al meer reuring veroorzaakt dan de
islamitische omroepen NMO en NIO in jaren daarvoor.

'Het is gedurfd en verfrissend', zegt panellid Golriz tijdens de lunch in
aanloop naar de derde aflevering. 'Vrijwel nooit zie je allochtonen, vanuit
allerlei invalshoeken, frank en vrij debatteren over hun eigen kwesties. Bij
Pauw & Witteman zijn het doorgaans autochtonen die oordelen over moslims.'

Zijn disgenoot, een van de gasten van het programma, Redouan Harrak, is het
'islamdebat zoals het zich ontvouwt in de reguliere media' spuugzat. Harrak, die
werkt voor Press Now, traint journalisten in (conflict)gebieden als Dafur en
Zuid-Soedan. De tweede generatie migranten hebben een andere verhouding met
Nederland dan hun ouders, zegt hij. 'Al dat gedoe over gebrek aan loyaliteit.
Rembrandt en Vermeer hadden een intieme relatie met Nederland. Anders zouden ze
nooit van zulke mooie schilderijen, met die lichtval, hebben kunnen maken.
Moslims kunnen een intiemere band hebben met Nederland dan PVV'ers.'

Harrak 'hunkert' naar gewone moslims op de televisie die 'zich laten inspireren
door de Koran, maar ook door het Nederlandse licht of door wat dan ook. Gewone
Nederlanders met specifieke capaciteiten.' Tegen Golriz: 'Mensen zoals jij en
ik.' Golriz vindt dat, gezien de gepolariseerde verhoudingen, niet voldoende.
'Vanuit de gemeenschap moet een veroordeling komen van de zwarte kanten van de
islam.'

Dergelijke discussies onspinnen zich niet alleen tijdens de lunch, maar ook
tijdens de uitzending. In aflevering drie worden de degens gekruist over Libië
en de rol van de Arabische Liga. En over deelname van schrijvers met een
islamitische achtergrond aan het Boekenbal. Schrijfster Naima El Bezaz, die na
enkele boeken gericht op haar Marokkaanse achtergrond, succes heeft met haar
boek Vinexvrouwen, vond het bal saai. Samen met Yasmina Allas voerde ze 'een
Madonna-Britney Spears-actie' uit' : 'vol op de mond'. Stoïcijns reageert de
orthodoxe Khoulani: 'Ik houd niet van literatuur, al die vage figuren. Ik lees
liever feiten.'

Heftig en emotioneel wordt het debat over hoofddoekjes en de scheiding tussen
kerk en staat. Het Amsterdamse VVD-raadslid Frank van Dalen betoogt dat de
overheid neutraal dient te zijn en dat dus elke religieuze uiting uit den boze
is. Ook als het beambten achter het loket betreft. Waarop presentatrice Naeeda
Aurangzeb (zonder hoofddoek) ontzet uitroept: 'Wat moet ik met mijn
onuitsprekelijke achternaam als ik tegenover een neutrale PVV-ambtenaar kom te
staan?'

De uitzending wordt kritisch nabesproken. Arslan, door imam Fawaz gemaand 'zich
niet meer te verlagen en weg te blijven van dit soort bijeenkomsten', zegt te
weinig kans te hebben gekregen haar punt te maken in de hoofddoekjesdiscussie.
Ze negeert de imam en blijft panellid, want 'het programma weerspiegelt een
breed scala aan meningen'. Dat, zo benadrukken alle participanten, zie je in de
reguliere media vrijwel nergens.

Uitzonderlijke situatie

De Halve Maan is een van de programma's die de NTR uitzendt in de uren televisie
die normaal geboekt staan voor een islamitische omroep. Doordat potentiële
islamitische zendgemachtigden het onderling maar niet eens konden worden,
besloot het Commissariaat voor de Media half februari het 'budget voor de
moslimzendtijd' voorlopig toe te kennen aan de Publieke Omroep. De minister moet
nog een besluit nemen of en hoe lang deze uitzonderlijke situatie wordt
voortgezet. Vooralsnog staan dertien afleveringen van De Halve Maan gepland.

Aflevering vier: (zondag 27 maart, 12.00 Ned. 2) gaat over de toenemende
populariteit van plastische chirurgie onder moslima's (met hoofddoek), reacties
op de jodenjacht-leuzen van spelers van ADO Den Haag en de onrust in Syrië en
Jemen.

Heftig en emotioneel is het debat over hoofddoekjes en de scheiding tussen kerk
en staat

'Stemmingmakerij van de hoogste orde' Ajacied op de website van De Halve Maan

De moslimomroepen worstelen met hun vergunning en dus zendt de NTR De Halve Maan
uit. Deze islamitische talkshow veroorzaakt veel ophef. Door Janny Groen Foto
Gabriel Eisenmeier

LOAD-DATE: March 24, 2011

LANGUAGE: DUTCH; NEDERLANDS

GRAPHIC: Opname van De Halve Maan. Rechts de presentatrice Naeeda Aurangzeb.

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               6 of 47 DOCUMENTS



                                 de Volkskrant

                            24 maart 2011 donderdag

Afluisteren voicemails ministers wekt zorgen

BYLINE: Van onze verslaggever

SECTION: Ten Eerste; Blz. 2

LENGTH: 231 woorden


DEN HAAG De Tweede Kamer maakt zich grote zorgen over de veiligheid van het
telefoonverkeer tussen ministers, Kamerleden, topambtenaren en miljoenen gewone
Nederlanders. Het tv-programma EénVandaag slaagde er de afgelopen week in de
voicemails af te luisteren van enkele bewindslieden en fractievoorzitters in de
Tweede Kamer. De verslaggevers onderschepten zo vertrouwelijke informatie.

SP-leider Roemer spreekt van een 'schandalige situatie' en eist opheldering van
het kabinet.

EénVandaag kwam er bij toeval achter dat miljoenen voicemailboxen van
Vodafone-abonnees kinderlijk eenvoudig te bereiken zijn door buitenstaanders.

De telefoonmaatschappij heeft één centraal nummer waarmee mensen via een ander
toestel of vanuit het buitenland de voicemail van hun mobiele telefoon kunnen
afluisteren. Om dat te doen moet je het telefoonnummer weten en de bijbehorende
pincode. De standaard-pincode is 3333. De helft van de politici bij wie de
verslaggevers het probeerden, had die code niet veranderd in een geheime, nieuwe
code.

De voicemails van onder anderen de ministers Rosenthal en Schultz en die van
staatssecretaris Bleker waren daardoor makkelijk af te luisteren. Premier Rutte
heeft geen Vodafone-abonnement.

Naar aanleiding van de onthulling heeft Vodafone het beleid gewijzigd: alleen
klanten die actief hun code hebben veranderd, kunnen nu nog hun voicemail op
afstand afluisteren.

LOAD-DATE: March 23, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               7 of 47 DOCUMENTS



                                 de Volkskrant

                             22 maart 2011 dinsdag

Liefhebber van het debat legt zichzelf het zwijgen op;
Profiel Ybo buruma treedt toe tot de hoge raad

BYLINE: Door Ana van Es

SECTION: Uitgelicht; Blz. 18

LENGTH: 1625 woorden


Strafrechtgeleerde Ybo Buruma had zomaar minister kunnen worden, stelt Thom de
Graaf, burgemeester in Nijmegen. Hij leerde Buruma kennen in de staf van de
commissie-Van Traa, die onderzoek deed naar de opsporing van georganiseerde
criminaliteit. 'Hij is een uitstekend communicator en ik had het niet raar
gevonden als Ybo de weg van de politiek had gekozen.'

Maar Buruma, nu nog hoogleraar strafrecht in Nijmegen, geeft de voorkeur aan
zijn juridische loopbaan. Deze week stemde de Tweede Kamer in met zijn benoeming
als lid van de Hoge Raad. De PVV stemde blanco, omdat hij een 'linkse activist'
zou zijn.

Buruma is zeer maatschappelijk betrokken, idealistisch zelfs, maar niet
gemakkelijk in een hokje te duwen, zeggen mensen in zijn omgeving. Tijdens zijn
studententijd, eerst criminologie in Leiden, daarna rechten in Utrecht, ja, toen
was hij links. 'Maar in die tijd was iedereen links', zegt Toine Berbers,
directeur van de Vereniging van Rijksgesubsidieerde Musea en een vriend uit die
tijd.

In 2006 werd Buruma, toen rechter-plaatsvervanger, lid van de PvdA. Hij schreef
mee aan de justitieparagraaf van het verkiezingsprogramma en aan een advies over
softdrugs. Maar een partijtijger bleek hij niet. 'Hij was het oneens met veel
dingen binnen de PvdA', zegt Berbers. 'Als hij had vergaderd over dat
verkiezingsprogramma, kwam hij daarna vaak langs om stoom af te blazen.'

Ophef over dit politieke uitstapje was niet wat Buruma verwachtte toen Geert
Corstens, president van de Hoge Raad en zijn voorganger in Nijmegen, tijdens een
lunch informeerde of hij belangstelling had voor een plekje op 'de lijst'. Die
lijst bevat de namen van aankomende leden van de Hoge Raad.

Buruma was gevleid. 'Een zekere ijdelheid is hem niet vreemd', zegt Corjo
Jansen, collega-hoogleraar in Nijmegen. Maar hij aarzelde ook: het hoogste
juridische ambt kenmerkt zich door onvrijheid om uit te komen voor een
privé-mening en veel juridische fijnslijperij, met als hoogtepunt eens per week
raadkameren. Raadsheer bij de Hoge Raad is niet iets voor even. De meesten
blijven tot ze met pensioen gaan, in de rechterlijke macht officieel pas met 70
jaar. Buruma is nu 55.

Zijn omgeving twijfelt of de professor die zo graag buiten speelt, opgewassen is
tegen een jarenlang conclaaf in de studeerkamer. Maar Buruma wilde na vijftien
jaar hoogleraarschap iets nieuws. 'Hij heeft daar goed over nagedacht, zoals hij
over alles goed nadenkt', zegt vriend Eric Daalder, advocaat in Den Haag.

Voortaan staat hij niet meer aan de zijlijn, maar werkt hij zelf aan het behoud
van de rechtsstaat. Privéredenen zijn geliefde woont in Amsterdam, dichter bij
Den Haag dan Nijmegen maken de functie mogelijk aantrekkelijker, al zegt hij
zelf dat dit geen rol van betekenis speelt.

Tijdens zijn eerste publieke functie, als jurist in de staf van de commissie-Van
Traa, viel de toen 40-jarige Buruma op als een uitstekend jurist, met een brede
belangstelling. 'Een zeer heldere geest', zegt De Graaf. Niet iemand die zich
blindstaart op de letter van de wet. Buruma zoekt naar creatieve oplossingen.
Soms maakt hij uitstapjes naar de criminologie, zijn oorspronkelijke vak.

'Ybo is typisch iemand van enerzijds anderzijds', zegt Daalder. In de media
sprak hij begrip uit voor het besluit om mensenhandelaar Saban B. verlof te
geven, maar ook voor winkelpersoneel dat een dief mishandelt. Hij heeft oog voor
de belangen van verdachten gewone burgers realiseren zich volgens hem te weinig
dat ook zij in het strafbankje kunnen komen te staan maar in de commissie-Van
Traa keek hij evengoed naar het belang van de politie.

Handelsmerk van Buruma is de welbespraakte wijze waarop hij zijn juridische
visie vervolgens verkoopt. 'Ingewikkelde zaken kan hij heel helder uitleggen',
zegt Erwin Muller, hoogleraar in Leiden, die hem kent uit de commissie-Van Traa
en later van een commissie die de AIVD onderzocht.

Dat uitleggen deed Buruma niet alleen voor vakgenoten, maar ook tijdens
congressen en in de pers. 'Het is niet zoals met de gemeentesecretaris van
Juinen in Van Kooten en de Bie, dat hij per se zijn verhaal kwijt moet', zegt
rechtspsycholoog Hans Crombag, die contact met hem hield nadat ze samen een
cursus hadden gegeven. 'Maar hij heeft een opinie die ertoe doet, en is bereid
die te zeggen.'

Wilders en de PVV moesten het vaak ontgelden. Berucht is zijn redactionele
commentaar in het Nederlands Juristenblad, waarin hij het voorstel van Wilders
om de Koran te verbieden betitelt als 'een aanval op de pluralistische
democratie zelf' en vervolgens een parallel trekt met het gedachtengoed van
Mussolini.

Maar ook iets huishoudelijks als het laten screenen van bezoekers van
PVV-bijeenkomsten door terrorismebestrijder NCTb nam Buruma op de hak. 'Ybo
houdt van provoceren', zegt De Graaf. 'Maar hij houdt vooral van deelname aan
het publieke debat.'

Buruma begrijpt dat de PVV niet zat te wachten op zijn benoeming. Maar hij
schrok van de aanvallen op zijn persoon. Op zijn huisadres ontving hij een brief
met wat hij zelf 'vijandige taal' noemt. Over bedreigingen praat hij liever
niet. Naar buiten toe is hij er laconiek over. In de media stelde hij altijd dat
niet alles wat maatschappelijk vervelend is, meteen een strafzaak moet worden.
'Ik vind dat ik nu consequent moet zijn', zegt hij.

Naar buiten toe mag Buruma scherp zijn, maar hij kent zijn grenzen. 'Zijn
kritiek is niet destructief', zegt Crombag. 'Onder strafrechtjuristen behoort
hij tot de meer gezagsgetrouwen. Als de hoge bazen van het ministerie in Den
Haag iemand nodig hebben om een onderzoek te doen, komen ze al snel bij hem uit.
Gezagsdragers zien hem als one of us.'

Dat leverde Buruma mooie posten op, de laatste jaren in de commissie die zich
bezighoudt met afgesloten strafzaken en de commissie die onderzoek deed naar het
functioneren van de AIVD. Projecten met een hoog afbreukrisico, die hoge eisen
stelden aan zijn integriteit. Een inkijkje bij de geheime dienst, dat vond hij
interessant, blijkt uit een lezing die hij later weer verzorgde op uitnodiging
van diezelfde AIVD, want ook daar zagen ze hem wel zitten.

Voor de Hoge Raad is de associatief redenerende Buruma desondanks een gewaagde
keuze. Niet vanwege zijn politieke opvattingen, maar vanwege zijn eigenzinnige
optreden en juridische denkbeelden. Zo vindt hij dat dubieuze strafzaken sneller
dan nu moeten worden heropend. Voor sommige zittende raadsheren is dat een
gevoelig punt.

Zijn benoeming past binnen de opstelling van president Corstens om meer openheid
te betrachten over de koers van de Hoge Raad. 'Ze weten wat ze met hem in huis
halen', zegt Jansen. 'Buruma wil laten zien dat de Hoge Raad met zijn
jurisprudentie aan rechtspolitiek doet. Hij wil iets meer toe naar de opstelling
van het Bundesverfassungsgericht in Duitsland en het Amerikaanse Supreme Court,
waar rechters voor hun mening uitkomen.'

Maar voordat Buruma bij de Hoge Raad de ramen open kan gooien, zal hij een
flinke stap terug moeten doen. Zijn weblog, waarop hij vorig jaar nog schreef
over legalisering van wietteelt, moet hij beëindigen. Interviews of scherpe
columns zijn er niet meer bij.

'Het zal wennen zijn', zegt Muller. 'Maar Buruma is niet iemand die vijftien
jaar lang stilletjes in een kamertje arresten gaat schrijven. De eerste jaren,
dan zal hij wel moeten. Daarna kan hij zich weer meer gaan uitspreken.'

CV

'Benoemingen waren veel wilder dan nu'

De ophef die de PVV maakte over de benoeming van Ybo Buruma tot lid van de Hoge
Raad was bepaald niet de eerste keer dat een kandidaat in opspraak kwam.
'Vroeger waren benoemingen in de Hoge Raad veel wilder dan nu', zegt hoogleraar
rechtspsychologie Peter van Koppen, die een boek schreef over de benoemingen bij
het hoogste rechtscollege van Nederland.

Tot begin 20ste eeuw waren benoemingen in de Hoge Raad per definitie
familiepolitiek. Een beperkt aantal juristenfamilies maakte toen in Nederland de
dienst uit. De Tweede Kamerleden kenden de aankomende raadsheren meestal
persoonlijk. Meermaals kwam het voor dat ze vervolgens de voorkeur gaven aan een
kandidaat van een andere kleur.

Eenmaal benoemd, maakten de benoemde raadsheren geen geheim van hun eigen
mening. In de Nederlandse Jurisprudentie, waarin belangrijke rechterlijke
uitspraken worden gepubliceerd, schreven ze soms de commentaren onder hun eigen
arresten. Tegenwoordig zou zoiets ondenkbaar zijn. Een studieboek schrijven, dat
mag, maar deelnemen aan het publieke debat is taboe.

Na de Tweede Wereldoorlog bemoeide koningin Wilhelmina zich actief met de
samenstelling van de raad. Zij wilde alleen een aantal omstreden raadsheren in
functie herstellen, mits Jan Donner, die in de oorlog van onbesproken gedrag was
geweest, als president werd benoemd.

In 1975 besloot de Tweede Kamer een vrouw hoger op de lijst te zetten, om zo de
emancipatie bij de Hoge Raad te bevorderen. In 1991 probeerde het CDA-Kamerlid
Vincent van der Burg om de Tweede Kamer weer een grotere rol te geven in de
benoemingsprocedure. Hij was bang dat anders vooral D66-rechters zouden worden
benoemd. Sindsdien moeten kandidaten een cv inleveren en volgt een gesprek met
de vaste Kamercommissie van Justitie.

Geboren

Veghel, 14 augustus 1955

Studies

Criminologie (1979), rechten (1986).

Nu nog hoogleraar strafrecht in Nijmegen. Vanaf 1 september lid van de Hoge
Raad.

Spraakmakend Betrokken bij commissie-Van Traa, onderzocht functioneren AIVD en
zat daarna in commissie die dubieuze strafzaken onderzoekt.

Omstreden Vergeleek in 2007 Geert Wilders met Mussolini. Ligt sindsdien in de
clinch met de PVV.

Hij wil laten zien dat de Hoge Raad aan rechtspolitiek doet

Hij was het oneens met veel dingen binnen de PvdA

Met zijn eigenzinnige optreden en uitgesproken juridische opvattingen is Ybo
Buruma een gewaagde keuze voor de Hoge Raad. 'Het zal wennen zijn.' Door Ana van
Es

LOAD-DATE: March 21, 2011

LANGUAGE: DUTCH; NEDERLANDS

GRAPHIC: Ybo Buruma, nu nog hoogleraar strafrecht in Nijmegen. 'Onder
strafrechtjuristen behoort hij tot de meer gezagsgetrouwen. Gezagsdragers zien
hem als one of us.' Foto HH

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               8 of 47 DOCUMENTS



                                 de Volkskrant

                             21 maart 2011 maandag

Jan Hommen

SECTION: Ten Eerste; Blz. 2

LENGTH: 580 woorden


Het snoezigste moreel appèl dit weekeinde kwam van een 'zeer verontwaardigd'
CDA. Nu is er verschrikkelijk veel om 'zeer verontwaardigd' over te zijn. Neem
de Syriërs die in de schaduw van het andere oorlogsnieuws al dagen staan te
demonstreren tegen decennialange repressie. Bashar al-Assad stuurde er tanks op
af. Een schanddaad die zaterdag in verontrustende, onbevestigde tweets van 140
tekens tot ons kwam ('INTERNATIONAL COMMUNITY : Syrian tanks approach the
southern city of Deraa! A massacre is going to happen. HELP!!!'), en pas een dag
later de reguliere nieuwskanalen bereikte.

Als ik het CDA was, zou ik ook 'zeer verontwaardigd' zijn over die drie van het
Europees Parlement, onder wie een christen-democratische broeder uit Oostenrijk,
die gretig een paar ton smeergeld aannamen van 'lobbyisten' eigenlijk verklede
Britse journalisten in ruil voor politieke gunsten. Terwijl iedereen weet dat de
Britse pers wekelijks zo'n smoezelige undercoveroperatie uitvoert en dat je best
een sukkel bent als je daar nog in trapt.

Vroeger hoorde je het CDA nog weleens over ontwikkelingshulp als christenplicht.
Maar tegenwoordig moet het CDA weer aansluiting zoeken bij de gevoelens van de
mensen op straat. Dus zijn ze niet verdrietig over het terugschroeven van de
hulp naar 'landen waar we wat aan hebben', maar hebben ze op het hoofdbureau
zorgvuldig boze mailtjes geturfd en besloten: jongens, het wordt Jan Hommen!

Jan Hommen is een man die door zijn bankiersvrindjes keihard wordt uitgelachen,
omdat hij van ING weer een winstgevende bank maakte, daar 1,3 miljoen euro voor
verdiende en zichzelf voor de moeite een bonus van 1,2 miljoen euro cadeau deed.
In de City zijn dat bedragen waarvan ze zeggen 'Koop er maar een ijsje van'.

De bonus is netjes in lijn met de bankencode waar de gehele Tweede Kamer, het
CDA incluis, mee akkoord is gegaan (maak winst, dan mag je een bonus van
maximaal een jaarsalaris), maar kennelijk hadden ze in de Kamer niet gedacht dat
bankiers zich ook echt aan die code zouden houden. Voor het CDA was deze
'verrijking met riante bonussen' in elk geval aanleiding de zondagsrust te
onderbreken en 'een moreel appèl' te doen op Jan Hommen. Of hij die bonus niet
wil terugstorten.

Gelukkig heeft het CDA iemand die graaiende bankiers keihard kan aanpakken. Jan
Kees de Jager zat in Buitenhof waar hij glunderend een briljant plan
wereldkundig maakte: voortaan mogen banken die staatssteun krijgen in geen geval
bonussen uitkeren aan de top, ook al maken ze winst. (De Jager zei overigens
'banken die aan het staatsinfuus hangen'. Heeft goed opgelet tijdens de colleges
'communiceren met Henk en Ingrid' van Martin Bosma. Het wachten is op de eerste
bewindspersoon die zich over de gevechten in Libië uitlaat in termen van 'Dikke
boem!')

De restrictie geldt voor nieuwe gevallen. Flauwekulwetgeving dus, tenzij De
Jager nieuwe bailouts en nieuwe banken 'aan het staatsinfuus' verwacht. Dat leek
mij pas echt nieuws, maar daar werd helaas niet verder op in gegaan.

Zelf zou ik iedereen willen aanraden Jan Hommen lekker met rust te laten en
vooral verontrust te zijn over het Europese noodfonds dat we onder meer moesten
optuigen omdat 'de Grieken de kluit hebben belazerd' (wederom De Jager). Hij
kwam gisteren weer weg met de mededeling dat Nederland 'netto' voor 26 miljard
garant staat voor dit fonds. Dat moet, met alle garanties meegerekend, minstens
50 miljard zijn. Dat zijn 40.000 Jan Hommens.

Bij het CDA hadden ze zorgvuldig boze mails geturfd

LOAD-DATE: March 20, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               9 of 47 DOCUMENTS



                                 de Volkskrant

                             19 maart 2011 zaterdag

'Een Audi A6 mag, maar compenseer de CO2';
interview Peter Blom, bestuursvoorzitter Triodos Bank

BYLINE: Door Frank van Zijl

SECTION: Economie; Blz. 20

LENGTH: 2076 woorden


Een anarchist in een strak gesneden grijs kostuum, met een voor de tijd van het
jaar veel te bruin hoofd, een Audi A6 voor de deur en een jaarsalaris van 260
duizend euro: kan dat? Bij de Triodos Bank te Zeist wel. Dat zit zo.

Het kostuum 'comes with the job'. Toen hij ruim dertig jaar geleden als
dienstweigeraar binnenkwam, droeg hij gewoon een ruime spijkerbroek en dito
trui.

Het zongebruinde gelaat? Hij is net terug uit Peru waar hij een conferentie
voorzat van de Global Alliance for Banking on Values, een mondiaal netwerk van
vijftien toonaangevende duurzame banken.

De Audi A6 dan: 'Dat is mijn ondeugd. Mijn volgende auto moet aan strenge
CO2-normen voldoen. Waarschijnlijk wordt het een elektrische, of een hybride.'

En tot slot het salaris: 'Het is veel geld, maar naar bancaire begrippen is het
aan de lage kant. Hier werken zevenhonderd mannen en vrouwen, het hoogte inkomen
is achtenhalf keer zo hoog als het laagste. Daar ben ik trots op. Dat kan ik
uitleggen.'

Peter Blom (55): anarchist, CEO, ideoeel bankier.

Drie weken geleden maakte de 'duurzaamste bank ter wereld' (aldus The Financial
Times) de jaarcijfers bekend. Op alle fronten is er groei: m©©r klanten, m©©r
kredieten, m©©r winst.

Triodos Bank is de witte raaf in de financioele wereld. Waar sentimenten over de
kredietcrisis zich keren tegen grootmachten als ING en ABN Amro en de grote
verzekeraars, profiteren Triodos Bank en ASN. Veel spaarders kiezen voor 'klein
maar fijn': ze zijn de topsalarissen en miljoenenbonussen zat.

Bij Triodos Bank meldden zich vorig jaar 43 duizend nieuwe klanten. De bank
heeft nu 285 duizend rekeninghouders. Hoewel de opmars al jaren gestaag is,
ruikt Blom de discussie aan de keukentafel, over de megalomanie van de grote
jongens.

Bij zijn bank geen miljoenenbonussen. Want, zegt hij, bonussen zijn de verkeerde
prikkel: bankiers gaan risicovolle transacties aan om zoveel mogelijk winst te
maken. 'We zijn door de ideologie van de markt in een beloningssysteem
terechtgekomen waarbij het eigenbelang van de medewerker domineert. Dat is een
verkeerde ontwikkeling.'

Bij zijn bank krijgen de werknemers bij winst een uitkering van 300 euro,
ongeacht het salaris. De ophef over de premies bij ING begrijpt hij, maar hij
waakt ervoor om collega's de maat nemen. 'We moeten terug naar normale
verhoudingen tussen vast en variabel inkomen, wat mij betreft 80 procent vast en
maximaal 20 procent variabel.'

Ontegenzeggelijk werkt de maatschappelijke verontwaardiging over de bonuscultuur
in zijn voordeel. 'De drang over te stappen naar een andere bank wordt steeds
sterker. Samen met ASN zijn wij de groeiers in de markt. Maar het geeft nog
altijd gedoe, je moet er veel voor regelen. Het zou schelen als een nieuwe klant
zijn oude rekeningnummer mag meenemen.'

Peter Blom is met Triodos vergroeid. Hij is erbij sinds de oprichting, in 1980.
Triodos had jarenlang het imago van 'geitenwollensokkenbank' van en voor
antroposofen. Maar na ruim dertig jaar is de bank voor veel spaarders het
logische alternatief geworden. Het vermogen is beetje bij beetje gegroeid tot
een slordige 5,6 miljard euro in 2010.

Ondanks de stijgende lijn blijft Triodos een dreumes in de bankwereld. Ten
kantore is er geen dagelijkse high five als er weer honderden nieuwe klanten
zijn bijgekomen. Blom waarschuwt zelfs voor wat je zou kunnen noemen een
omgekeerde bankrun. 'Je kunt ook kapot groeien. We moeten oppassen en niet gaan
roepen: de hele wereld wil ons, kom maar op.'

Concurrentie ©n samenwerking

'Spaargeld moet je kunnen omzetten in kredieten, want als wij dat geld van onze
klanten bij andere banken plaatsen, wat is er dan veranderd? Ons is het te doen
om vergroening van de economie. Als je nieuwe klanten aantrekt, moet je ook
projecten hebben om te financieren. Je moet evenwicht creoeren, je kunt als bank
niet aan ©©n kant van de balans groeien.'

Het succes is niet onopgemerkt gebleven. Veel grote financioele instellingen
bedienen zich inmiddels van de marketing gimmick 'Ook wij zijn verantwoord
bezig!' Blom verwacht dat het marktaandeel van de principieel duurzame banken
kan groeien tot 10 ë 15 procent, want zij zijn de bancaire thuisbasis van de
cultural creatives, de milieu- en sociaalbewuste klasse. Soms mag je een Audi A6
rijden, als de CO2-uitstoot maar ergens wordt gecompenseerd.

Peter Blom groeit op in een warm, sociaal-democratisch nest te Leiden. Hij is de
oudste van drie zonen. Zijn vader heeft een gereedschapslijperij. Aan tafel
wordt gediscussieerd over Joop den Uyl versus Fred van der Spek. Hij leest als
16-jarige het Communistisch Manifest en ontdekt Peter Kropotkin, zijn
anarchistische held 'tot op de dag van vandaag'.

'Laatst las ik een boek van Frans de Waal. Die constateert dat Kropotkin een
prachtig beeld zet tegenover het darwinisme: in de natuur gaat het niet alleen
om concurrentie, maar ook om samenwerking. Misschien past dit niet in de
gangbare filosofie van vandaag de dag, maar het kan wel tot iets moois leiden.
Het is precies waar wij als bank voor staan.'

Blom gaat in 1975 economie studeren in Amsterdam, maar maakt dat niet af. Los
van zijn idealen beschikt hij over grote ondernemersgeest. Hij is betrokken bij
de oprichting van De Bast, een koffiehuis annex discussieplek. Het groeit uit
tot biologische winkel annex vegetarisch restaurant. Onder zijn vrienden heeft
hij marxisten ©n jonge entrepeneurs met een afkeer van ideologie. Hem passen
beide milieus.

Pacifisme is zijn grondhouding. Hij heeft niks met Bakoenin, die met geweld de
Staat omver wilde werpen. Weg met de Staat!, maar zonder bloedvergieten.

Blom is de man van de dialoog, van idealen en passie voor ondernemerschap. Het
zijn eigenschappen die hem maken tot modelwerknemer. De vertegenwoordiger
('accountmanager zakelijke dienstverlening') van Triodos schopt het tot
statutair directeur en wordt in 1997 uiteindelijk de grote baas. 'In de kern ben
ik niet veranderd', zegt hij. 'Ik mag een pak en een das dragen, je formuleert
behoedzamer, maar de binnenkant is hetzelfde gebleven.'

Woede is geen leitmotiv, maar als CEO kan hij zich nog altijd opwinden. Over
inkomensverschillen bij voorbeeld, of als collega-bankiers zeggen: 'Kerel, wat
heb jij een leuke niche gevonden!' 'Als je dat zegt, heb je het echt niet
begrepen. Ik vervul geen rol, ik zit hier om vanuit mijn ideaal de economie te
verduurzamen. Dat is heel wat anders.'

GroenLinks heeft wel eens gepolst of hij belangstelling had voor een politieke
carriÛre. 'Ik heb ze duidelijk weten te maken dat ik geen politicus ben. Met
alle respect: ik ben niet geãnteresseerd in het tactische spel, maar in de
uitkomsten. Ik heb een korte lijn met Kees Vendrik. Tussen ons zit niet veel
licht. Ik ben liever op de achtergrond aanwezig.'

Sinds de kredietcrisis lijkt Blom het morele gelijk aan zijn zijde te hebben.
Hij hamert erop dat een bank een maatschappelijke functie vervult. Met kapitaal
stuurt de bank de reoele economie en niet die van het 'zwevende geld' richting
duurzaamheid.

In zijn visie is een bank een soort nutsbedrijf dat een relatie onderhoudt met
zijn klanten. De crisis werd veroorzaakt door abstracties, door risicovolle
beleggingen, door transities waarbij maar ©©n belang voor ogen stond: de winst
voor de aandeelhouders.

'In feite heerst die beperkte opvatting nog steeds. Het uitgangspunt blijft
maximale winst, dat zit diep in het dna van de banken. Bij enkele collega's
bespeur ik een wil tot verandering, maar die wil conflicteert met het systeem,
waarin het aandeelhoudersbelang voorop staat. In de VS is dat nog erger. Daar
denken bankiers nog steeds dat ze God op aarde zijn. Die verdienen twee- tot
driehonderd keer meer dan de gewone man. Dat is abject.

'Bankieren is niets meer of minder dan relaties onderhouden. Dat is uit het oog
verloren. Het ging alleen over: ik stap in, en uit, en weer in. Die eenzijdige
gerichtheid op transacties is institutioneel verankerd. De banken worden erop
aangesproken, maar juist aandeelhouders dringen aan op bonussen en variabele
beloning. Zo kopen ze je loyaliteit.'

In Nederland zijn uit de crisis lessen getrokken. Procedures zijn aangescherpt,
het toezicht op banken is verbeterd. Volgens Blom is het niet genoeg. 'De
belangrijkste vraag wordt niet gesteld: klopt het systeem wel? Daar wordt ook in
de politiek niet over gesproken. Het valt voor de bõhne niet over te brengen,
het is te ingewikkeld.'

In de ideale wereld van Peter Blom worden aandeelhouders door certificering van
aandelen bij banken op grotere afstand geplaatst, wordt de nutsfunctie
gescheiden van zakelijke en risicovolle beleggingen en zijn banken niet langer
beursgenoteerde ondernemingen.

ABN Amro biedt zo'n kans. 'Het zou zonde zijn als die bank wordt verkocht of
naar de beurs wordt gebracht. Maak er een echte volksbank van, certificeer de
aandelen, zorg dat in zo'n nieuwe structuur wordt vastgelegd dat de bank een
maatschappelijk functie heeft.'

Dat zou aantonen dat er een serieus vervolg wordt gegeven aan de crisis. Maar
Blom stelt vast dat die discussie niet wordt gevoerd. 'Je hoort wel eens: we
moeten ABN Amro niet zomaar verkopen, misschien moeten we naar de
pensioenfondsen toe. Maar veel ingewikkelder moet het niet worden. Terwijl ik
zeg: neem een radicaal besluit, maak er een bank van die de duurzaamheid van ons
bedrijfsleven actief gaat begeleiden. Als je dat doet in deze omvang, zet je
Nederland internationaal op de kaart. Dan heb je een exportproduct.'

Voorlopig is hij roepende in de woestijn. 'Bankiers zeggen: geef ons het
vertrouwen terug. De overheid antwoordt met regeltjes. Iedereen snapt dat dit
geen oplossing is. Zolang de cultuur niet veranderd, blijft alles bij het oude.'

Hij kijkt met argwaan naar de VS en naar de Londense City, hij ziet 'het oude
circus weer draaien'. 'De bonussen gaan omhoog, zij domineren de beslissingen.
Er wordt mondiaal weer te veel geld gecreoeerd. Het wachten is op de volgende
implosie. Er komt nog een blikseminslag.'

Peter Blom trad vorig jaar als tweede Nederlander toe tot de Club van Rome. In
1972 liep hij als politiek-bewuste puber met het vermaarde rapport Grenzen aan
de groei rond. 'Het milieu was in het politieke debat nog niet pregnant
aanwezig. Ik las het rapport, maar begreep het niet goed. Ik was te jong. Vorig
jaar vond ik het terug. Het stond vol met aantekeningen.'

Bijna veertig jaar later is de noodkreet van toen actueel als nooit tevoren.
Volgens Blom is het de hoogste tijd dat de wereldeconomie zich opnieuw uitvindt
in wat Harvard-econoom Dani Rodrik omschrijft als 'kapitalisme 3.0'.

'Eind 19de eeuw had je kapitalisme 1.0: een louter op winst gericht systeem. Bij
2.0 kwam de sociale component erbij, we maakten ons druk over
arbeidsomstandigheden en minimumlonen. 3.0 is fundamenteler dan 2.0, omdat je
bij mislukkingen op het sociale vlak opnieuw kunt beginnen, terwijl dat bij
aantasting van de natuur niet kan. Het is ons nog steeds niet gelukt om
duurzaamheid tot randvoorwaarde voor economische bedrijvigheid te maken. Dat
moet in twintig jaar gebeuren, anders is het te laat. Het maakt 3.0 extra
beladen.'

Pure demagogie

Waar duurzaamheid in het bedrijfsleven een opmars maakt, laat de overheid het
afweten. 'Nederland raakt verder achterop. In Duitsland en Engeland, waar je ook
een rechtse regering hebt, is het bewustzijn groter. Dit kabinet heeft geen
visie op het energievraagstuk. Er wordt gezegd: windmolens draaien op subsidie.
Dat is pure demagogie.'

De groene bankier gelooft dat de consument uiteindelijk het verschil maakt en
bij de producenten een duurzame samenleving afdwingt. 'Unilever heeft het
begrepen, daar zoeken ze naar een gezonde balans. Shell is terug bij af: zolang
er olie in de grond zit, halen ze het eruit, daarna zien ze wel weer verder.'

En hoe zelfbewust zijn de bankiers? 'Er is groot respect voor wat wij als bank
hebben bereikt. Maar bankiers leven in hun eigen werkelijkheid. Er is geen
fundamentele discussie over het systeem, er wordt geknokt voor eigenbelang. Voor
mij is dat niet genoeg. Ik kijk naar context en niet naar een enkel doel: hoe
kom je als bancaire sector samen verder? Ik wil als bankier niet in een hokje
zitten, maar vol in de samenleving staan en nadenken over het voorkomen van een
nieuwe crisis. Dat spanningsveld is mijn grootste energiebron.'

Bankiers leven in hun eigen werkelijkheid

Door de bonussen nemen bankiers te veel risico

De Triodos Bank is de witte raaf van het bankwezen. Hier geen bonussen voor de
top. Bestuursvoorzitter Peter Blom: 'Het is wachten op de volgende implosie.'
Door Frank van Zijl

LOAD-DATE: March 18, 2011

LANGUAGE: DUTCH; NEDERLANDS

GRAPHIC: Peter Blom: 'Het hoogste inkomen is bij ons achtenhalf keer hoger dan
het laagste. Daar ben ik trots op. Dat kan ik uitleggen.' Foto Jiri Bõller

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               10 of 47 DOCUMENTS



                                 de Volkskrant

                            17 maart 2011 donderdag

Tweede Kamer eist maatregelen;
Bankbonussen 'Het moet nu echt eens afgelopen zijn'

BYLINE: Van onze verslaggevers Douwe Douwes Gerard Reijn

SECTION: Economie; Blz. 23

LENGTH: 405 woorden


Van onze verslaggevers

Douwe Douwes Gerard Reijn

DEN HAAG De Tweede Kamer eist maatregelen tegen buitensporige bonussen bij
banken. Een meerderheid wil wettelijk vastleggen dat bankiers maximaal 100
procent van hun vaste salaris als bonus mogen ontvangen, dat die regel voor alle
bankiers gaat gelden, en dat banken er niet meer van kunnen afwijken onder het
mom 'pas toe of leg uit'.

Minister De Jager van Financiën voelt niet voor een wettelijke regeling. Hij
gelooft dat de banken zich houden aan de 'Code Banken', waarin de sector zich
verplicht de bonussen te maximeren. In september wordt de code geëvalueerd. Als
blijkt dat die niet voldoende wordt nageleefd, wil de Tweede Kamer wettelijke
regels. De Jagers eigen partij, het CDA, diende zelfs een motie in om de druk op
te voeren door die wet nu alvast voor te bereiden.

'Het moet nu echt eens afgelopen zijn', zei Bruno Braakhuis van GroenLinks. 'We
gaan het nu wettelijk regelen, niet langer 'pas toe of leg uit', aldus Ronald
Plasterk van de PvdA.

VVD

Alleen de VVD voelt daar niet voor. Matthijs Huizing: 'Het probleem zit niet in
de bonus. De bonus was gekoppeld aan de verkeerde prestatie, dat was het
probleem.'

Financieel woordvoerder Roland van Vliet van de PVV diende voorstellen in om
alle bonussen die sinds 2008 zijn uitgekeerd door banken en verzekeraars die
overheidssteun hebben ontvangen, via de Belastingdienst terug te halen. Het gaat
om onder meer SNS Reaal, ING, Aegon, en ABN Amro. 'In ieder geval zolang Henk en
Ingrid de broekriem aanhalen.' Het ziet er niet naar uit dat Van Vliet een
meerderheid achter zijn plan krijgt.

De Tweede Kamer sprak woensdag over het eerste rapport van de commissie-De Wit,
die onderzoek deed naar de kredietcrisis. Veel aanbevelingen van De Wit zijn
overgenomen door De Jager. Maar de Kamer wil verder gaan. Zo vindt een groot
deel van de Kamer dat er een bankenbelasting moet komen, zoals die ook in landen
als Engeland en Frankrijk wordt ingevoerd.

De Jager wil wel een bankenheffing invoeren, waarbij de Nederlandse banken vanaf
2012 gedurende tien jaar rond 400 miljoen euro per jaar storten in een fonds dat
de spaartegoeden garandeert. De banken staan nu ook collectief garant voor
deposito's tot een ton. Dat is gebleken bij de ondergang van bijvoorbeeld DSB en
Icesave.

Minister De Jager gelooft dat de banken zich zullen houden aan de maximering van
de bonussen. Op de VVD na wil de Kamer de druk op de sector opvoeren.

LOAD-DATE: March 16, 2011

LANGUAGE: DUTCH; NEDERLANDS

GRAPHIC: De Kamerleden Irrgang (staand, SP) en Plasterk (PvdA) in overleg
tijdens het debat woensdagavond over de bankbonussen. Foto Martijn Beekman/de
Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               11 of 47 DOCUMENTS



                                 de Volkskrant

                             15 maart 2011 dinsdag

Alleen NPO-bestuur gelooft nog in zuilen

SECTION: Opinie en Debat; Blz. 28

LENGTH: 805 woorden


Losjes geformuleerd had Max Pam het afgelopen zaterdag in Het Parool bijna bij
het rechte eind: 'Gooi al die actualiteitenrubrieken en -rubriekjes in een grote
pan ( ) Vergeet 'de eigen achtergrond' en 'de eigen identiteit', want dat is
voor 99,9 procent allemaal kletskoek. En probeer dan op een professionele wijze
journalistieke programma's te maken. Het is maar een ideetje ' De enige
correctie die ik zou willen aanbrengen is: 'En ga dan zulke programma's maken!'

Vooralsnog is er helaas geen reden om aan te nemen dat dit ook zal gebeuren. Uit
de reacties van het bestuur van de Nederlandse Publieke Omroep (NPO) op de
aangekondigde dood van Uitgesproken blijkt dat het nog steeds niet wil inzien
dat geprofileerde journalistiek niet meer van deze tijd is. Dat verbaast niet,
maar jammer is het wel.

Netwerk is nog maar een half jaar geleden ten grave gedragen en nu al ligt het
prematuurtje Uitgesproken aan de beademing. De euthanasiedatum staat vast: einde
seizoen. En terecht. Als laatste hoofdredacteur van Netwerk zei ik op 15
september vorig jaar in een interview in de Volkskrant dat Uitgesproken al in de
eerste week van z'n bestaan had bewezen dat het onzinnig was om het oude
zuilensysteem te reanimeren. Ik vond dat niet als enige, het was zoals Ad van
Liempt zaterdag in deze krant stelde: 'Iedereen met verstand van zaken zei van
tevoren: dit gaat mis.'

Maar Henk Hagoort, een man met een missie, had heel bestuurlijk Hilversum ervan
weten te overtuigen: de actualiteitenrubrieken zijn '3x de Volkskrant'. Dat kon
en dat mocht niet langer, de kijker had behoefte aan geprofileerde
journalistiek. Waarop hij dat baseerde? Op zijn eigen overtuiging vermoedelijk,
er is in elk geval nooit enig onderzoek naar gedaan en alleen vanuit De
Telegraaf-PVV-hoek klonk er een roep om verandering. Daarentegen wees onderzoek
wel uit dat de rubrieken (EenVandaag, Netwerk, NOVA) wel degelijk van elkaar
verschilden. Qua kijkcijfers deden ze het stuk voor stuk goed, ieder had zijn
eigen, groeiende doelgroep, er waren nauwelijks 'dubbelkijkers'.

Maar goed, NOVA en Netwerk moesten sneuvelen. NOVA werd Nieuwsuur. Als kijker
merk ik alleen dat er nieuws en sport zijn toegevoegd, niet dat het programma
neutraler of objectiever is, wel dat het nog steeds degelijk en betrouwbaar is.
Was NOVA misschien dan toch niet zo links, verkondigde Clairy Polak wellicht
toch geen rooie praatjes? En dan Netwerk, waarom hoor ik in toenemende mate van
kijkers dat ze de actuele, neutrale reportages na het 8 uur Journaal zo missen?
Over Uitgesproken is iedereen wel uitgesproken behalve dan over Jan Tromp en
Joost Eerdmans, tja

De NPO-baas wil nu zelf even niet reageren, maar laat een woordvoerder tegen de
krant zeggen dat van een mislukking van zijn visie geen sprake is. Nee, stel je
voor: 'Hagoort geeft toe dat profilering onzinnig was', die kop wil je toch niet
in de krant.

Ad van Liempt pleit voor het opnieuw oprichten van Netwerk, 'met een
verplichting tot intensieve samenwerking'. Bij de AVRO en de TROS is dat met
EenVandaag gelukt, bij de VARA en de NPS ook met NOVA. Maar bij Netwerk nooit.
Gedurende het 14-jarige bestaan is er altijd gedoe geweest tussen de betrokken
omroepen. Elke omroep had zijn eigen redactie, zijn eigen hoofdredacteur en
uiteindelijk zelfs zijn eigen studio. Mijn advies: begin daar niet nog een keer
aan. Zo lang er omroepen bestaan zal de 'verplichting tot intensieve
samenwerking' resulteren in onderlinge tegenwerking.

Daarom pleit ik voor het ideetje van Max Pam. Dat is geen nieuw ideetje, in de
jaren negentig van de vorige eeuw werd dat in Hilversum wel het BBC-model
genoemd. Maar het is wel een goed ideetje. Al het geld en al het talent
bijeengebracht, alle kletskoek over identiteit over boord (en profileren doen de
omroepen maar in hun niet-journalistieke programma's). Maak onder de vlag van de
NOS ))n grote journalistieke machine en laat die verantwoordelijk zijn voor alle
nieuws en achtergronden op de publieke zenders.

Je krijgt dan drie edities, om 18 uur, om 20 uur en om 22 uur. De vroegste
editie is op de gewone man gericht, de tweede editie is voor het brede publiek
en bevat vooral reportage-elementen, de derde editie is voor de verdieping en
het debat. Voor elk wat wils derhalve en voor iedereen de beste kwaliteit.

Uiteraard zullen er voldoende praktische bezwaren en gelegenheidsargumenten te
vinden zijn om het vooral niet zo te doen. Klein denken daar zijn ze in
Hilversum goed in. Daarom sluit ik af zoals Max Pam: het is maar een ideetje

Peter van der Maat

De auteur was de laatste hoofdredacteur van Netwerk. De actualiteitenrubriek
moest in september plaatsmaken voor Uitgesproken, dat na ))n seizoen alweer
stopt.

Geprofileerde journalistiek is niet meer van deze tijd

De reanimatie van het oude zuilensysteem in Hilversum is een mislukking. En dat
kan niemand verrassen.

LOAD-DATE: March 14, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               12 of 47 DOCUMENTS



                                 de Volkskrant

                              8 maart 2011 dinsdag

'Vrouw botst keihard tegen glazen plafond';
Interview jessica de jong (39), auteur

BYLINE: Door Carlijne Vos

SECTION: Ten Eerste; Blz. 6

LENGTH: 875 woorden


De achterstand van vrouwen op de arbeidsmarkt is wel degelijk het gevolg van
discriminatie en achterstelling. De kans dat mannen promotie maken is drie keer
zo groot als bij vrouwen. Dit verschil is maar voor eenderde te verklaren door
factoren als deeltijdwerk of gebrek aan ambitie bij vrouwen. 'Het is dus veel
erger gesteld met de positie van vrouwen dan we dachten', concludeert Jessica de
Jong (39), journaliste en auteur van Vrouwen zijn gelijk aan mannen behalve in
de directiekamer.

De Jong verzet zich tegen de populaire stelling dat vrouwen te weinig ambitie
zouden hebben om hogerop te komen. Uit haar boek blijkt dat er aantoonbare
verschillen zijn tussen beloning en promotiekansen van mannen en vrouwen. Die
zijn maar gedeeltelijk te verklaren door gebrek aan ambitie of het fenomeen
deeltijdwerk.Volgens De Jong achtervolgt onbewuste discriminatie vrouwen hun
hele carrière. 'Gemiddeld maak je een keer of vijf een stapje in je carrière.
Als bij elke benoeming één vrouw afvalt, blijven er aan het eind van de rit de
top maar weinig vrouwen over.'

Wisten we dit niet al?

'De achterstandspositie van vrouwen wordt tegenwoordig vooral op het bordje van
vrouwen geschoven. Ze zouden niet ambitieus genoeg zijn en in deeltijd werken.
Journaliste Marike Stellinga bevestigde dit beeld onlangs in haar boek De mythe
van het glazen plafond (2009). Dat prikkelde mij. Hoe komt ze tot die conclusie?
Is er niet veel meer aan de hand? Ik realiseerde me dat in Nederland wel
onderzoek is gedaan naar inkomensverschillen, maar dat er nooit langdurig is
gekeken naar de verschillen in promotiekansen tussen vrouwen en mannen.'

Uit uw boek blijkt dat vrouwen wel worden achtergesteld. Hoe zit dat?

'Het is bekend dat vrouwen minder betaald worden dan mannen. Vaak wordt dat
geweten aan deeltijdwerk, slecht onderhandelen of de keuze voor typische
vrouwenberoepen zoals de zorg en het onderwijs die minder goed betalen. Maar als
je al deze factoren meeweegt, blijft er nog altijd een onverklaarbaar
loonverschil over van 3 tot 4 procent. Jan Modaal verdient dus 1.000 tot 1.300
euro meer dan Jantine Modaal.

'Belangrijker nog is dat uit een lopend Belgisch onderzoek blijkt dat de
promotiekansen van vrouwen aanzienlijk lager liggen. De Belgische promovendus
Nick de Schacht ontdekte dat mannen drie keer zoveel kans hebben promotie te
maken. Van de duizend mannen en duizend vrouwen maken 18 mannen promotie tegen 6
vrouwen. Dit verschil is voor eenderde te verklaren uit minder ambitie, maar de
overige 8 vrouwen botsen gewoon keihard tegen het glazen plafond.'

Het glazen plafond bestaat dus wel?

'Nou en of. En dat geldt niet alleen voor de top. Vrouwen lopen gedurende hun
hele carrière op tegen vooroordelen van mannen, waardoor ze geen stapjes hogerop
komen. Het beeld van een leider is nu eenmaal een man. Mannelijke chefs denken
bij voorbaat al dat een vrouw bijvoorbeeld niet meer wil werken of reizen omdat
ze kinderen heeft. Of ze willen gewoon geen vrouw boven zich. Die vooroordelen
leiden ertoe dat vrouwen hun verwachtingen naar beneden bijstellen. Dan
solliciteren ze maar helemaal niet meer.'

Diversiteitsbeleid helpt niet, zo blijkt uit uw onderzoek. Waarom niet?

'Het is meestal te vrijblijvend. Als de grote baas van een bedrijf er niet
achter staat, verliest het al snel aan betekenis. En zelfs als dat wel zo is,
dan is het nog lastig om mannen in alle lagen van het bedrijf te overtuigen van
het belang van diversiteit.

'Erger nog is dat in Nederland niet is onderzocht of het helpt. We weten dus
niet welke vrijblijvende maatregelen zin hebben en welke niet. Vanuit het
buitenland weten we alleen dat mentorschap en quota werken. Ik vind het
onbegrijpelijk dat die kennis er niet is. Willen we het arbeidspotentieel van
vrouwen niet benutten? Vinden we het niet erg dat vrouwen worden
gediscrimineerd? De urgentie van dit probleem dringt maar moeilijk door.'

Dat moet veranderen?

'Ja, ik hoop dat vrouwen weer op de barricades klimmen als ze beseffen dat er
wel degelijk sprake is van discriminatie. Dat heeft effect. Het kiesrecht voor
vrouwen is ook opgeëist door een kleine groep vrouwen.

'Het positieve van deze sombere conclusies is dat je wel kan sturen op
discriminatie. Je kunt mannen aanspreken op hun gedrag en zorgen dat er wat
verandert. Dat moet je consequent doorvoeren door de hele lijn van de
organisatie.'

Moet je die verandering afdwingen met quota?

'Ja, met zelfregulering gebeurt er te weinig. Je hebt druk van buiten nodig om
een vliegwieleffect te bewerkstelligen. Een mentaliteitsverandering kost tijd,
maar de versnelling dwing je af met quota. Daarbij moet de focus liggen op
operationele functies. Bij quota gaat het altijd over benoemingen van
commissarissen of over hoge functies bij personeelszaken. Maar daar worden de
beslissingen niet genomen. Zonder ervaring op directieniveau word je nooit de
hoogste baas.'

Jessica de Jong: Vrouwen zijn gelijk aan mannen behalve in de directiekamer.
Uitgeverij Conserve; 160 pagina's; 16,95 euro. ISBN 978 90 5429 309 5

Commentaar Pagina 28

Jan Modaal krijgt 1.000 tot 1.300 euro meer dan Jantine Modaal

'Het is veel erger gesteld met de positie van de vrouw dan we dachten', zegt
auteur Jessica de Jong. En ook: 'Het beeld van een leider is nu eenmaal een
man.' Door Carlijne Vos

LOAD-DATE: March 7, 2011

LANGUAGE: DUTCH; NEDERLANDS

GRAPHIC: Jessica de Jong: 'Ik hoop dat vrouwen weer op de barricades gaan.' Foto
Jiri Büller

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               13 of 47 DOCUMENTS



                                 de Volkskrant

                             2 maart 2011 woensdag

'Het Fries als officiële taal is een verkiezingscadeau van het CDA'

BYLINE: Lidy Nicolasen

SECTION: Binnenland; Blz. 12

LENGTH: 973 woorden


Van onze verslaggeefster

Amsterdam In bovenstaande mededeling, geschreven in het Fries, staat dat er een
taalwet komt om van de Friese taal de tweede officiële taal van Nederland te
maken. Minister Piet Hein Donner van Binnenlandse Zaken heeft het Friesland
beloofd. Mogen de Friezen dan straks als geaccepteerde minderheid zich waar dan
ook in Nederland van het Fries bedienen en ook een antwoord eisen?

In Friesland moeten ze er een beetje om lachen. 'Geveltjesfries', zeggen ze,
allemaal buitenkant. Er is immers niks nieuws onder de zon. Of zoals Jaap van
der Bij van de Fryske Beweging het zegt: 'Je eet al jaren aardappelen en dan
komt Donner je ineens vertellen dat je aardappelen mag eten.'

Want in Friesland mogen ze al Fries spreken op de rechtbank, bij de provincie of
de gemeente. Ook de media bedienen zich al dikwijls van het Fries en op veel
scholen wordt de eigen taal onderwezen. Geen wonder dat de Friezen zeggen dat
Donner door het CDA met een verkiezingscadeau op pad is gestuurd. Waar ze wel al
jaren op wachten, is het antwoord op de vragen: hoe moet die taalwet eruit zien?
Wat gaat er veranderen?

Bestuursafspraken

Er ligt een onwaarschijnlijke stapel notities, opgebouwd sinds 1969. Er zijn
bestuursafspraken die dit jaar aflopen, voorstellen om de Grondwet te wijzigen,
een advies van de Raad van State, unanieme aanbevelingen van de Friese Staten,
Europese afspraken.

Want dat het Fries een gerede kans loopt te verdwijnen als er niets gebeurt,
daarvan hoeft niemand meer te worden overtuigd. En dat iedere Friese politicus,
links of rechts, die gedachte omhelst, is ook bekend. Ook de politieke
nieuwkomer PVV takelde het 'natjonale erfgoed' fluks binnen voor Henk en Ingrid,
die in Friesland Sytse en Maaike heten.

Het vorige kabinet gaf de discussie een zet in de goede richting door een
stuurgroep opdracht te geven uit te zoeken wat er in de praktijk moet veranderen
om de Friese taal officieel in te voeren. De stuurgroep stond onder leiding van
staatsraad Rein Jan Hoekstra, CDA'er en Fries. Vorig jaar zomer waren het
onderzoek en het advies klaar. Maar toen kwam de klad erin.

De ministers van Binnenlandse Zaken (Donner) en Onderwijs (Van Bijsterveldt)
hebben geen tijd gehad het in ontvangst te nemen. Althans, niet voor de
verkiezingen. Een dag na de provinciale statenverkiezingen, donderdag 3 maart,
staan ze samen klaar. 'Dat maakt griezelig argwanend', zegt Van der Bij van de
Fryske Beweging . 'Het is geen onwil', zegt het ministerie van Onderwijs. Maar
formatie, volle agenda's, een rapport van de Onderwijsinspectie het werkte
allemaal tegen.

Westlauwer Fries, dat is de taal die wordt bedoeld als we het hebben over het
Fries. Voor iets meer dan de helft van de Friezen is het de moedertaal. De kunst
van het schrijven zijn ze lang niet allemaal machtig. Vanaf 1980 wordt er Fries
op de basisschool gegeven, maar de belangstelling is desondanks tanende.

Kwamen er vroeger nog weleens kinderen naar school die nog nooit een woord
Nederlands hadden gesproken, nu is eerder het omgekeerde het geval. Dat moet
beter, mopperde de Europese Raad tot driemaal toe. De Raad ziet toe op de
naleving van het Europees Handvest dat Fries als minderheidstaal erkent.

Het verlossende woord moet van de stuurgroep-Hoekstra komen, maar niemand weet
nog wat er in het advies staat. Niemand? Jawel, de Friese scholen hebben er
lucht van gekregen en meteen protest aangetekend.

Uit een brief op poten aan Donner en Van Bijsterveldt blijken genuanceerder over
het Fries op school te denken dan heel politiek Friesland bij elkaar. Afzender
is de PO-Raad, de belangenbehartiger van de besturen van openbare, katholieke en
christelijke basisscholen.

Volgens de PO-Raad mag straks de provincie beslissen over de kerndoelen voor de
Friese taal in het primair onderwijs. Onwenselijk, zegt de PO-Raad, omdat het
strijdig is met het nationaal onderwijsbeleid. En het staat op gespannen voet
met de strekking van artikel 23 van de Grondwet, het artikel over de vrijheid
van onderwijs.

Meertalig

De scholen zeggen bang te zijn dat het Fries onevenredig veel aandacht zal
krijgen. Ze vinden het niet juist dat de provincie de verantwoordelijkheid
krijgt. 'Voor je het weet, komt elke provincie met eigen kerndoelen. De centrale
aansturing dreigt zo te verwateren', zegt een woordvoerder.

En daarmee verhult de belofte van een nieuwe taalwet een heuse Friese
schoolkwestie, die in de aanloop naar de provinciale verkiezingen volledig
onbesproken bleef. Terwijl de tijd dringt.

Volgens Annigje Toering, lijsttrekker van de Fryske Natjonale Partij in de
Provinciale Staten, zou het Fries op meer scholen de voertaal moeten zijn dan nu
het geval is, en niet alleen een vak. Friesland heeft 40 basisscholen en 100
peuterspeelzalen en kinderdagverblijven waar zowel Fries als Nederlands wordt
gesproken. Toering: 'Alle scholen zouden meertalig moeten zijn. We hebben hier
een meertalige cultuur en het is belangrijk dat kinderen daaraan meedoen.'

Ook Van der Bij van de Fryske Beweging vindt dat de Friese taal snel de eerste
officiële taal moet worden. 'De rechters moeten bijvoorbeeld in het Fries
beginnen en pas overgaan op het Nederlands als de verdachte niet in het Fries
antwoordt. Nu gebeurt het omgekeerde. Friezen willen niet al te dom overkomen,
dus die antwoorden gauw in het Nederlands. Vroeger was het de taal van arbeiders
en boeren, die spraken niks anders. Dat is allang niet meer zo, maar we verkeren
wel in de gelukkige omstandigheid dat we een eigen taal hebben. En die moeten we
koesteren.'

Der komt meikoarten in nije taalwet foar it regeljen fan 'e gelikense rjochten
fan it Nederlânsk en Frysk yn Fryslân. Mei de nije taalwet wol minister Donner
befoarderje dat Friezen harren eigen taal brûke by de oerheid en ek by de
rjochtbank.

Alle scholen zouden meertalig moeten zijn Annigje Toering Lijsttrekker Fryske
Natjonale Partij

LOAD-DATE: March 2, 2011

LANGUAGE: DUTCH; NEDERLANDS

GRAPHIC: Een bord in Rijperkerk, een dorpje bij Leeuwarden. Het Fries wordt de
tweede officiële taal van Nederland. De Friezen willen weten: hoe moet de Friese
taalwet eruit zien? En wat gaat er dan veranderen? Foto Harry Cock / de
Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               14 of 47 DOCUMENTS



                                 de Volkskrant

                              1 maart 2011 dinsdag

IQ-kiesrecht

SECTION: Leven; Blz. 12

LENGTH: 551 woorden


Tijdens een etentje opperde iemand halfserieus de invoering van een
IQ-kiesrecht. Het werd langzamerhand een beetje te bar, al die domme mensen die
de demagogische kletspraat van zekere politici voor zoete koek slikten.
Intelligentie garandeert allerminst een helder politiek oordeel, wierp ik tegen.
Heidegger was een nazi, Sartre een communist, onze eigen Harry Mulisch dweepte
met Fidel Castro. Mijn tafelgenoot zelf was, ondanks zijn niet geringe
intelligentie, lid geweest van de CPN.

Het IQ-kiesrecht is een ondemocratische gedachte die door menige democraat
stiekem wordt gekoesterd. Als ik een straatinterview in het NOS Journaal zie,
betrap ik mezelf er ook wel eens. 'Tegenwoordig zijn velen democraat, maar
hebben slechts weinigen vertrouwen in de wijsheid van democratische besluiten',
schreef politiek filosoof Herman van Gunsteren in zijn boek Vertrouwen in
democratie uit 2007. Het meest gebruikte argument vóór de democratie is de
vreedzame machtswisseling. Als democratische politici er een potje van maken,
kun je ze zonder al te veel problemen wegsturen. De Ieren zijn heel wat beter af
dan de Libiërs. Slechts zelden schrijven politiek filosofen en andere denkers
dat een democratie de beste besluiten oplevert.

Dat is begrijpelijk, omdat veel burgers slecht geïnformeerd zijn. Op het
hoogtepunt van de Koude Oorlog geloofde de helft van de Amerikanen dat de
Sovjet-Unie lid was van de NAVO.

Toch geloofde Aristoteles al in de wijsheid van de menigte. Een deskundige velt
waarschijnlijk een beter oordeel dan een willekeurige burger zonder kennis van
zaken, schreef hij. Maar alle burgers samen zijn weer wijzer dan de deskundige.
Ieder brengt zijn expertise en praktische wijsheid mee, zodat er een lichaam van
kennis ontstaat waar de expert niet tegenop kan.

De deskundige weet veel, maar heeft zijn eigen stokpaardjes en blinde vlekken.
Groepen van deskundigen zijn nog gevaarlijker. Zij kunnen zich ontwikkelen tot
een gesloten kaste die de domme leek op afstand wil houden. Een jaar of twintig
geleden was in de onderwijswereld, van links tot rechts, nauwelijks een
tegenstander van vernieuwingen als het studiehuis te vinden. Wie tegen was, had
het simpelweg verkeerd begrepen. Een ander voorbeeld: de Amerikaanse
neoconservatieven onder Bush, die elkaar wijsmaakten dat de Verenigde Staten met
wapengeweld de democratie in het Midden-Oosten zouden kunnen verbreiden. Mannen
als Wolfowitz en Rumsfeld: je kunt er veel van zeggen, maar intelligent zijn ze
zeker en kennis van zaken hadden ze ook.

Het is gevaarlijk om blindelings op deskundigen te vertrouwen, laat staan op de
koning-filosoof waar Plato zo enthousiast over was. Maar daaruit volgt uiteraard
niet dat 'het volk' het beter weet, zoals de PVV graag suggereert. Zeker in een
mediasamenleving zijn gewone burgers net zo goed vatbaar voor groepsdenken en
hypes.

Uiteindelijk gaat het niet over dom of slim, maar over open of gesloten. De
wijsheid van de menigte kan slechts tot stand komen in een open systeem, waarin
deskundigen en leken beide een rol spelen. Ontsporingen kunnen slechts worden
gecorrigeerd als er ruimte is voor mensen die zich tegen de waan van de dag
durven keren.

Dit is de laatste column van Peter Giesen in Leven. Zijn column verhuist naar
het Vervolg.

Aristoteles geloofde al in de wijsheid van de menigte

LOAD-DATE: March 1, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               15 of 47 DOCUMENTS



                                 de Volkskrant

                              1 maart 2011 dinsdag

Dotcom doet belegger weer likkebaarden

BYLINE: Yvonne Hofs

SECTION: Economie; Blz. 25

LENGTH: 678 woorden


Van onze verslaggeefster

Amsterdam Jonge internetbedrijven als Facebook, Twitter en Groupon stijgen
razendsnel in waarde. Alleen welgestelden profiteren vooralsnog, want de
aandelen zijn alleen indirect te koop, en slechts in groten getale.

Zakenbank JP Morgan Chase wil fors investeren in jonge internetbedrijven,
schreef The Financial Times zondag. De financiële instelling heeft deze maand
een besloten beleggingsfonds voor rijke particulieren opgericht, het Digital
Growth Fund. Ingewijden vertelden de krant dat JP Morgan 1,3 miljard dollar (940
miljoen euro) bij particuliere investeerders wil ophalen.

Eenderde van dit fondskapitaal, 450 miljoen dollar, zou JP Morgan in de digitale
kwebbelfaciliteit Twitter willen steken. Dit in ruil voor een aandelenbelang van
10 procent. De deal impliceert dat de zakenbank de waarde van Twitter op 4,5
miljard dollar taxeert.

Het Digital Growth Fund van JP Morgan zou behalve in Twitter ook fors in Zynga
willen beleggen. Deze aanbieder van gratis onlinespelletjes is een andere ster
van de tweede internethausse. De onderhandse markt (waar aandelen buiten de
beurs om worden verkocht) waardeert Zynga op 5 tot 9 miljard dollar.

Met de investering in Twitter treedt JP Morgan in de voetsporen van concurrent
Goldman Sachs. Die bank kocht begin januari voor 450 miljoen dollar een belang
van 0,8 procent in Facebook. Tegelijkertijd opende Goldman een
Facebook-beleggingsfonds voor rijke klanten die aandelen willen kopen voordat
het bedrijf naar de beurs gaat.

Het Goldman-fonds heeft voor 1,5 miljard dollar Facebook-aandelen in de
aanbieding. De instapvoorwaarden zijn streng. Belangstellenden moeten minimaal 2
miljoen dollar in het fonds investeren en mogen de aandelen pas ver na de
beursgang in 2013 van de hand doen. Dit moet speculanten afschrikken. Desondanks
was Goldmans Facebook-fonds binnen twee weken vele malen overtekend.

Dit terwijl de particuliere investeerders nauwelijks inzicht hebben in de
financiën van de internetbedrijven waar ze zo graag hun geld in stoppen. De
roekeloosheid waarmee ze zich op de internetfondsen storten, doet denken aan
tien jaar geleden. In 2000 verloren beleggers veel geld toen talloze
internetbedrijven de opgeklopte verwachtingen na hun beursgang niet konden
waarmaken.

Sinds het klappen van de internetzeepbel en de boekhoudschandalen bij Enron en
WorldCom is de Amerikaanse wetgeving voor beursgenoteerde bedrijven flink
aangescherpt. De strengere regels brengen extra kosten met zich mee en maken het
onaantrekkelijker dan vroeger om een beursnotering aan te vragen. De tweede
generatie internet-startups wacht daarom langer met een beursgang dan de eerste.
Op het hoogtepunt van de dotcom-hype, in 1999, gingen in de Verenigde Staten 271
met particulier geld gefinancierde bedrijven naar de beurs. Vorig jaar waren dit
er maar twaalf. Een ander groot verschil met tien jaar geleden is de leeftijd
van de beursbaby's: in 1999 waren startup-bedrijven gemiddeld 6 jaar oud op het
moment van hun eerste beursnotering, in 2010 zijn ze 11 jaar.

De onderhandse aandelenmarkt bloeit dankzij dit fenomeen als nooit tevoren.
Menig vroege investeerder of eigenaar-directeur wil een deel van zijn papieren
vermogen graag al voor de beursgang verzilveren. De aandelen van iemand als Mark
Zuckerberg, de oprichter van Facebook, zijn ongeveer 15 miljard dollar waard.
Maar zolang Zuckerberg ze niet kan verkopen, blijft hij een relatieve
armoedzaaier. De les uit 2000 leert bovendien dat wie tot na de beursintroductie
wacht, weleens achter het net kan vissen. Vermogende particulieren staan aan de
andere kant te trappelen om in te stappen nu de bomen nog tot in de hemel lijken
te groeien.

Sites als SharesPost en SecondMarket brengen kopers en verkopers op deze
onderhandse markt bij elkaar. Om via deze sites te beleggen, moeten
particulieren kunnen aantonen dat ze minstens 1 miljoen dollar vrij te besteden
hebben of de laatste jaren minstens 200.000 dollar per jaar hebben verdiend. De
gewone man staat dus buitenspel.

Tien jaar na het ploffen van de internetzeepbel, is een nieuwe in de maak.

LOAD-DATE: March 1, 2011

LANGUAGE: DUTCH; NEDERLANDS

GRAPHIC: Topman Dick Costolo van Twitter tijdens een presentatie op het Mobile
World Congress in Barcelona, dat in februari gehouden werd. Zijn berichtendienst
wordt door zakenbank JP Morgan getaxeerd op 4,5 miljard dollar. Foto Reuters

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               16 of 47 DOCUMENTS



                                 de Volkskrant

                              1 maart 2011 dinsdag

Vakantiedagen massaal opgepot

BYLINE: Haroon Ali

SECTION: Economie; Blz. 27

LENGTH: 1056 woorden


Van onze verslaggever

AMSTERDAM Jan Modaal had op 31 december 2010 bijna 19 vakantiedagen over. Tot
die conclusie komt werkgeversvereniging AWVN, die in januari de zogenaamde
'vakantiestuwmeren' in Nederland onderzocht, na veel gemopper van werkgevers
over opgepotte vrije dagen.

Ervan uitgaande dat een arbeidsuur ongeveer 22 euro kost, komt AWVN tot de
conclusie dat werkgevers voor een 'astronomisch bedrag' van 15 miljard euro bij
hun werknemers in het krijt staan. Vervelend, want bedrijven moeten
niet-opgenomen vakantiedagen in de jaarbalans noteren als schuld, wat het
verschil kan maken tussen winst en verlies.

Daar loopt ook het academisch ziekenhuis Erasmus MC in Rotterdam tegenaan. 'Als
13 duizend medewerkers een vakantiestuwmeer opbouwen, krijg je een behoorlijke
schuld', aldus een woordvoerder. 'Aan het eind van het jaar wordt daarom op
afdelingen bekeken welke medewerkers stuwmeren dreigen te krijgen.'

Om werkgevers een handje te helpen, zal de wetgeving omtrent vakantiedagen
volgens de AWVN mogelijk nog dit jaar worden aangepast. Een nieuwe maatregel zou
kunnen inhouden dat werknemers hun twintig wettelijke vakantiedagen binnen
anderhalf jaar moeten opnemen, anders komen ze te vervallen.

Dat is te zwart-wit gedacht, vindt Pieter Gautier, hoogleraar economie aan de
Vrije Universiteit. Het is niet een kwestie van alles opnemen, of alles laten
vervallen. 'Bedrijven kunnen contracten opstellen met X vakantiedagen en die
terugkopen voor Y euro, indien ze niet worden opgenomen.' Een flexibel model
dus.

Werkgevers moeten volgens Gautier niet klagen, maar zelf een gulden middenweg
zoeken die werkt voor hun bedrijfsvoering. 'Als je te weinig vakantiedagen
biedt, krijg je geen werknemers. Maar bij te veel dagen maak je minder winst en
worden je medewerkers ongemotiveerd.'

Alfred van Delft, secretaris arbeidsvoorwaarden bij werkgeversverenigingen
VNO-NCW en MKB-Nederland vindt dat er best eens kritisch naar het aantal
vakantiedagen gekeken mag worden.

'We hebben twintig wettelijk verplichte dagen. In de cao komen daar nog 4 à 5
dagen bij, 13 atv-dagen en soms ook nog 3 à 4 seniorendagen. Dan zit je op bijna
veertig vakantiedagen per jaar.'

Van Delft komt tot de conclusie dat 'we blijkbaar meer vakantiedagen krijgen dan
we kunnen of willen opnemen'. Met een werkweek van minder dan veertig uur en
twee volle dagen weekend, willen mensen volgens hem niet nog eens weken op de
bank zitten. 'Als mensen vakantie opnemen, willen ze ook weg. Maar elke keer op
vakantie gaan, is lang niet voor iedereen te betalen.'

Gezien de krapte op de arbeidsmarkt moet het systeem volgens hem weer terug naar
een basis van maximaal twintig vakantiedagen. Werknemers moeten gewoon
doorwerken, en daar uiteraard wel goed betaald voor krijgen.
'Arbeidstijdverkorting is echt iets van de jaren tachtig.'

Die redenering klopt volgens econoom Gautier niet. 'Zo hebben de Fransen dertig
verplichte vakantiedagen, veel meer dan wij. Toch maken ze daar flink gebruik
van, 89 procent van de Franse werknemers nemen al hun dagen op.' Veel
vakantiedagen staat dus niet gelijk aan opsparen, zegt Gautier.

Van Delft vindt dat werkgevers veel meer de vakantiedagen van hun werknemers
moeten sturen. 'Nederland is het enige land waar werkgevers vakantiedagen niet
mogen aanwijzen, ze mogen alleen perioden suggereren. Maar als de werknemer nee
zegt, is het nog steeds nee.'

Dat kan anders. Van Delft: 'Je zou toe kunnen naar een systeem waarin elke
werknemer per kwartaal vijf van zijn twintig dagen moet opnemen, om het stuwmeer
niet groter te laten worden en vakanties beter te spreiden.'

Gautier vindt regulering en wetgeving als econoom een slecht idee en pleit voor
meer creativiteit. 'Laat de markt zijn werk doen.'

'Als ik verplicht vakantie moet nemen, word ik ongelukkig'

'Vakantie voelt voor mij als corvee'

ALEX VAN SON (57) UIT LOPIK

'Ik werk bij het Advies- en Klachtenbureau Jeugdzorg en bemiddel voor mensen die
niet naar tevredenheid zijn bejegend door de jeugdzorg.

'Ik heb een contract voor 36 uur, maar meestal werk ik 40 à 42 uur. Dat doe ik
voor mijn lol, mijn werk is leuk.

'Ik heb veel vakantiedagen: dat zijn gewone dagen en oudelullendagen: bij elkaar
heb ik zo'n acht weken per jaar. Na lang te hebben gepraat met mijn werkgever,
neem ik nu twee keer twee weken per jaar op. Ze vinden dat ik er af en toe uit
moet. Het is ook beter voor de instelling, zeggen ze.

'Jarenlang heb ik helemaal geen vakantie opgenomen. Vakantie voelt voor mij als
corvee. Het is anders als je een gezin hebt, maar ik ben alleenstaand.

'Vroeger had ik een partner, die is overleden. Samen gingen we wel op vakantie,
maar ik heb alle landen al bezocht die ik wilde zien.

'De vier weken vakantie die ik overhoud, worden voor een deel uitbetaald en voor
een ander deel in mijn pensioen gestort. Maar ik zit niet te springen om dat
geld, ik heb genoeg om van te leven. Ik ben gewoon geen doorsnee exemplaar.'

JEROEN KRAAKMAN (30) UIT HOORN

'Ik ben geen streber, maar ik wil wel de beste zijn. Als bedrijfsleider van een
meubelzaak werk ik officieel 37 uur, maar het komt dichter bij 40 tot 50 uur per
week. Als ik het idee heb dat de winkel er niet goed bij ligt, ga ik er op mijn
vrije dag even langs.

'Officieel heb ik 25 vakantiedagen per jaar en nog eenzelfde aantal
compensatiedagen. Maar ik neem slechts vier weken op: een week rondom mijn
verjaardag en drie weken tijdens de Tour de France. Dit jaar wil ik naar
Frankrijk, maar normaal volg ik de Tour vanaf de bank.

'Vorige zomer ben ik een paar maanden tijdelijk ergens anders gaan werken, bij
een premium reseller van Apple. Maar ik kon daar veel te weinig doen. De
meubelzaak telt 1.200 vierkante meter, bij Apple stond ik op honderd vierkante
meter. Op een rustige, regenachtige dag stond je dan echt naar de klok te
staren.

'Ik kan niet stilzitten. Als ik verplicht vakantie moet nemen, word ik
ongelukkig. Dan ga ik meer tv kijken en internetten, op de bank hangen en een
avond extra naar de kroeg. Vorig jaar ben ik met mijn toenmalige vriendin naar
Portugal geweest. Dat was leuk, maar dan doe je tenminste wat.'

Werkgevers moeten de vakantiedagen van hun werknemers veel meer sturen Alfred
van Delft VNO-NCW en MKB Nederland

Werkgevers spreken van vakantiestuwmeren: de grote hoeveelheid vrije dagen die
door de werknemers niet worden opgenomen. Vervelend, want ze staan als schuld op
de jaarbalans.

LOAD-DATE: March 1, 2011

LANGUAGE: DUTCH; NEDERLANDS

GRAPHIC: Cruiseschip Costa Serena vertrekt vanuit Istanbul naar Venetië
(september 2008). Foto Martijn Beekman / de Volkskrant Jeroen Kraakman Foto
Gabriel Eisenmeier

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               17 of 47 DOCUMENTS



                                 de Volkskrant

                            28 februari 2011 maandag

Beschaafd land moet walgen van armoede

SECTION: Opinie en Debat; Blz. 19

LENGTH: 249 woorden


Ook in tijden van bezuinigingen mogen in een beschaafd land mensen met een
arbeidsbeperking niet worden uitgesloten en veroordeeld tot een leven in
armoede. Want armoede werkt niet.

Het is daarom niet aanvaardbaar als de kosten van de crisis neergelegd worden
bij mensen met een arbeidsbeperking. Dat vinden SP, PvdA, GroenLinks en
ChristenUnie, vakbonden, maatschappelijke organisaties en vele bekende
Nederlanders.

Deze regering zegt op te komen voor de 'hardwerkende Nederlanders'. Maar door de
maatregelen van VVD, CDA en PVV zullen tienduizenden hardwerkende mensen met een
arbeidsbeperking hun baan verliezen of moeten leven van minder geld. Wij spreken
ons uit tegen het harde bezuinigingsbeleid op mensen met een arbeidsbeperking.
Wij vinden dat deze mensen niet de rekening van de crisis moeten betalen. In een
beschaafd land moeten we mensen met een arbeidsbeperking niet uitsluiten en
veroordelen tot een leven in armoede. Want armoede werkt niet. Daarom stellen
wij de volgende eisen:

n Geen afbraak van de arbeidsvoorwaarden van mensen met een arbeidsbeperking,
maar goede begeleiding, goede opleidingen en een fatsoenlijk salaris.

n Inkomensbehoud voor bijstandsgerechtigden, jong-&discReturn; gehandicapten en
mensen met een arbeidsbeperking.

n Perspectief op werk voor iedereen, ook voor mensen met een arbeidsbeperking.

n Geen ontslagen bij de sociale werkplaatsen.

n Laat mensen met een arbeidsbeperking niet de rekening van de crisis betalen.

Zie voor alle ondertekenaren VK.NL/OPINIE

LOAD-DATE: February 28, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               18 of 47 DOCUMENTS



                                 de Volkskrant

                           26 februari 2011 zaterdag

Beste Henk en Ingrid,

SECTION: Opinie en Debat; Blz. 31

LENGTH: 543 woorden


Ik ken jullie redelijk goed maar heb jullie nog nooit een brief geschreven, dit
is de eerste keer. Jullie gaan stemmen op de PVV, dat weet ik. Een aantal van
jullie heeft zich kandidaat gesteld en durft er nu voor uit te komen: een soort
coming out, eigenlijk. Jullie zeggen: 'en nu is het onze beurt.'

Het kost me moeite te begrijpen wat jullie daar nu mee bedoelen: 'er moet iets
gebeuren', of 'allemaal zakkenvullers'. Terwijl degenen die de crisis hebben
veroorzaakt niet aangepakt worden door dit kabinet. De schuld, het grote tekort
dat moest ontstaan om uit de crisis te komen, moet nu door julllie en ons worden
opgebracht. Is dat wat je bedoelt met: 'en nu is het onze beurt'?

En wie gedoogt dat allemaal: juist, de PVV, jullie leider. En gedogen betekent:
goed vinden. Wat vindt jullie club nu goed: bijvoorbeeld dat het geld dat nodig
is om jullie zoon te ondersteunen (hij is niet superslim en heeft ADHD)
drastisch wordt verminderd?

Dat je vader, Ingrid, die zich verheugde op een pensioen op z'n 65ste (het was
beloofd!) toch een jaar langer door moet en hij heeft er al veertig jaar zwaar
werk opzitten?

En Ingrid, als je met je voltooide gezin per ongeluk toch zwanger

wordt: abortus wordt toegestaan tot maximaal 14 weken, misschien wel 8 weken.
Erger nog, niet jij bepaalt maar de dokter: is er voldoende afgevinkt, dan mag
het. Het zal je gebeuren Henk, dat je dochter thuis komt met de mededeling dat
ze zwanger is. Om het nog erger te maken van een Marokkaanse jongen (uit het
elftal van je zoon). Helaas, pindakaas, 10 weken zwanger: abortus mag niet meer
want 'er zitten al handjes aan', zegt Fleur.

En dan, apetrots, ben je op je dochter. Ze studeert, de eerste in de familie. Ze
doet het goed. Ze is zelfs in het bestuur van de studievereniging gekomen en
leert heel veel belangrijke dingen. Helaas, 2 jaar te lang, nooit onvoldoendes
maar wel 3.000 euro. Dat vindt jullie club prima!

Grootvader en opa hebben jarenlang geknokt met de natuurbeschermers en er is een
mooi akkoord uit gekomen. Nu ze met de uitvoering willen beginnen: weg plannen,
de natuurbescherming trekt aan het kortste eind maar ook opa en vader.

En jullie zondagen, altijd een wandeling , lekker buiten, in het Groene Hart
maar ja: einde verhaal want er moet gebouwd worden. Al dat geleuter over de
klimaatcrisis.

Van de buren weet je dat hun kind seksueel misbruikt is, je hebt erg met ze te
doen en hoopt dat de zaak wordt opgelost, maar er liggen nog veel meer zaken.
Het zal nog wel een tijd duren maar: hoe kan het toch, er zijn 500
dierenpolitieagenten in de maak om een PVV-er tevreden te stellen. En je
buurvrouw: je buurvrouw, die moet maar wachten.

Henk en Ingrid julie hebben vast ook nog een voetballende zoon. In het weekend
gaat hij met zijn vrienden uit het elftal stappen. Dan wordt het wel eens laat
en zit er een biertje in. Dat was knokken laatst: politie erbij. Ook een keer
wild plassen, wat wil je met al dat bier. Maar er moest worden gehandhaafd dus
een bon. Hij een grote mond en alweer kassa. Dat is twee keer. Nog ))n keer en
jullie gaan met z'n allen naar het tuigdorp.

Henk en Ingrid, dat wordt er gedoogd, dat is wat jullie club doet. Maar de vraag
is of jullie dat echt willen. Ik geloof er niets van.

Een hartelijke groet,

Herman Groen, Twello

LOAD-DATE: February 26, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               19 of 47 DOCUMENTS



                                 de Volkskrant

                           26 februari 2011 zaterdag

SECTION: Opinie en Debat; Blz. 30

LENGTH: 785 woorden


Tijdgeest

Antwoord aan Antoine Bodar:

Als de kerk de tijdgeest niet kan volgen, is ze gauw gescheiden.

Andries Suidman, Amsterdam

Kleuterklas

Staatssecretaris Bleker zegt iets onvriendelijks over de PVV en dat vindt
Wilders niet leuk. In plaats van rechtstreeks contact te zoeken met Bleker doet
hij zijn beklag bij Verhagen. Verhagen belt op zijn beurt Bleker en vraagt hem
contact op te nemen met Wilders. Dat doet hij en hij zegt dat hij spijt heeft
van zijn te ongenuanceerde uitlatingen.

Het lijkt wel een kleuterklas. Ook daar gaat een onheus behandelde peuter eerst
klagen bij juf.

Bovendien had Bleker natuurlijk nooit bakzeil moeten halen. Zijn opmerkingen
waren bedoeld om een twijfelende achterban over de streep te trekken. Het
tegendeel is nu bereikt. De machtspoliticus Verhagen heeft hier een cruciale
fout gemaakt.

Bart Smits, Groningen

Wajangpop

Met spanning zie ik uit naar een foto van de Wajongpoppen van Marion Bloem
(Leven, 23 februari). Amper kunstig gemaakt, moeten die al arbeidsongeschikt
zijn.

J.F. Bolster, Wijhe.

Vakantie

Welke snuggere heeft besloten de Provinciale Statenverkiezingen in een
vakantieweek te laten plaatsvinden? Wat mij betreft is de komende uitslag al bij
voorbaat niet representatief en nietszeggend.

Margreet Weijland, Delft

Voornaam

Bij het doornemen van de kandidatenlijst Kieskring 1 Arnhem, valt mij ineens op,
dat bij alle partijen de voornaam van de kandidaat tussen haakjes genoemd staat,
behalve bij de PVV.

Willen jullie soms liever niet herkend worden of zo? Redelijk laf, in mijn ogen.
Als je dan zo nodig een dergelijke partij wilt dienen, wees dan zo eerlijk om je
met je hele naam te laten zien.

A.Teunissen-Op de Coul, Apeldoorn

Not In My Backyard

Geen vreemd volk zo dicht in de buurt, moet koningin Wilhelmina in 1939 hebben
gedacht. Zij liet weten niet gediend te zijn van een vluchtelingenkamp in de
buurt van paleis het Loo.

Terecht nuanceert Daniela Hooghiemstra de veronderstelde ruimdenkendheid van ons
toenmalig staatshoofd (Opinie & Debat, 23 februari).

Wat bekrompenheid betreft liep Wilhelmina overigens geheel in de pas met haar
trouwe onderdanen Henk en Ingrid: streekbewoners, de ANWB en de Nederlandse
Vereniging voor Vreemdelingenverkeer maakten er geen geheim van een
vluchtelingenkamp op de Veluwe helemaal niet te zien zitten. ( De Jong,
'Koninkrijk', dl.I)

Th. Holland, Steenwijk

Gayclub

Het verbaasde mij dat in het artikel 'Gayclub voor studenten' (Jong, 22
februari) Nijmegen niet voorkwam in het rijtje steden met een
homo-studentenvereniging.

In Nijmegen zet Dito! zich al ruim 25 jaar in voor lesbische, homo-, bi- en
transseksuele jongeren. Zo organiseren wij eens in de twee weken een roze lunch
om op een informele manier kennis te maken.

Ook bezoeken wij scholen en zijn er introductiegroepen waarin jongeren hun
verhaal kunnen doen.

Dito! is niet alleen een vereniging voor en door studenten. Ook middelbare
scholieren, in of uit de kast, zijn welkom. Ik ben al enige tijd lid van Dito!
en kan elke LGBT-jongere in Nijmegen aanbevelen lid te worden en met een van de
vele activiteiten mee te komen doen.

Tim Steenvoorden, Nijmegen

Nieuwe baan

Camiel Eurlings heeft een nieuwe baan na zijn ministerschap. Balkenende enmBos
ook. Op al deze banen is kritiek, omdat de mannen in het bedrijfsleven aan het
werk gaan. Dat is verdacht. Ze zouden teveel gaan verdienen. En er wordt
belangenverstrengeling gesuggereerd. Voorlopig ontbreekt het bewijs.

Als zij in een bestuurlijke functie waren benoemd, was de klacht geweest dat het
vriendjespolitiek is. En als ze geen baan konden vinden, waren het luiwammesen
die van hun riante wachtgeldvergoeding genoten. Het ergste bij de
stemmingsmakers is nog als ze het eigen bedrijf dat ze hadden, opnieuw oppakten.
Dat belooft nog wat voor Jan Kees de Jager. Lubbers en Veerman kunnen misschien
nog raad geven.

En wat de KLM en de rijksoverheid aangaat. KLM, Schiphol en Fokker zijn altijd
met veel geld en prettige regels door de ministeries van verkeer en waterstaat
en economische zaken geholpen. Vllr en nk Eurlings. De ophef over de nieuwe baan
van Camiel Eurlings en anderen past in de rubriek: het is niet goed of het deugt
niet.

Peter Smets, Voorburg

Lichaam en geest

In de Volkskrant stond een goed interview met neurologiehoogleraar Jan van Gijn
(wetenschap, 19 februari). Ik kan mij helemaal vinden in hetgeen Van Gijn
vertelt.

In de opleiding geneeskunde wordt er veel verteld over het lichaam maar er wordt
nauwelijks aandacht besteed aan hoe de geest invloed heeft op het lichaam. De
patient, de verwevenheid van lichaam en geest, kom je pas in de praktijk tegen.
Dit heb ik als jonge arts meegemaakt. Ik zal de metafoor over het alarmsysteem
dan ook zeker gebruiken in mijn verdere loopbaan.

M.D.A Witteveen

LOAD-DATE: February 26, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               20 of 47 DOCUMENTS



                                 de Volkskrant

                           24 februari 2011 donderdag

Brokjes;
tv-recensie jean-pierre geelen

SECTION: Media en Mensen; Blz. 22

LENGTH: 539 woorden


Geert Wilders had juist de Geert Wilders-tulp gedoopt, toen hij de massaal
uitgerukte pers te woord stond. Hij vindt dat Mark Rutte en Maxime Verhagen zich
te weinig laten zien. Er moest meer peper in de campagne, was zijn boodschap in
het NOS-Journaal.

Kwam dat even goed uit: direct daarna was Rutte eindelijk weer eens op tv te
zien. In Uitgesproken WNL ontving het politiek interviewkanon Joost Eerdmans de
VVD-leider tussen de schotsen van het Noordpool-ijs. Rutte had goed nieuws voor
Geert: 'Deze week zal hij heel veel Rutte op tv zien. Om te beginnen hier.'

In het kille poollicht kwamen de kleine kratertjes in de huid van zijn wang
optimaal uit in een mediacratie worden campagnes verloren om minder.

Er heerste duidelijk warmte, maar de ijskappen smolten niet, zoals vorige week,
toen Eerdmans zich opstelde als schoothondje van Geert Wilders die erg dik is
met dieren, volgens de campagnebeelden.

Eerdmans zag er vertrouwd uit: doorzichtig brilmontuur, grijs pak ('Met dank aan
Setpoint', zoals de aftiteling behulpzaam meldde) en een LPF-das met dikke
schuine strepen. De premier zat in een donkerblauw pak, net ietsje lager dan
zijn interviewer, waardoor hij een beetje tegen hem op moest kijken.

Moeilijk kreeg Rutte het geen seconde. Kon ook niet: Eerdmans had wel vragen,
maar wilde niets weten.

'Gewone burgers' mochten vragen stellen. Een wijkagent vroeg wanneer hij weer
meer de straat op kon en minder aan het bureau hoefde te zitten. Rutte kopte in:
'Dit is zó essentieel. Ik wil dat deze man gewoon zijn werk kan uitoefenen.'

De bijstandsmoeder die na een omstreden uitzending van EO's Netwerk in de vorige
campagne nog huilde om de wrede VVD-plannen, zag het nu helemaal zitten: 'Ik
geloof in mogelijkheden, en dit kabinet geeft ze.' Ze had een vraag voor Mark.
'Hoe kunt u zorgen dat mensen in uitkeringssituaties parttime kunnen ondernemen,
zodat ze hun talenten echt kunnen gebruiken?' Dat kwam nou goed uit. 'Dit is
precies wat het kabinet wil', zei Rutte. Eerdmans: 'Ja'. Volgende vraag.

Zo ging het door, over de strafmaat (die moet omhoog), over de multiculturele
samenleving ('Dat experiment is in de jaren tachtig allang begraven') en over
zijn hobby's (piano, eten, vrienden en familie).

De felste vraag van Eerdmans moest het hebben van de intonatie. Gnuivend: 'U
gaat ook naar KoffieMax om uit te leggen hoe goed u met poezen bent?' De ironie
moest kennelijk journalistieke distantie suggereren, maar een beetje
nieuwsvolger herinnert zich hoe de interviewer in zijn bijbaan als wethouder van
Leefbaar Capelle (aan den IJssel) de eerste twee Animal Cops installeerde, op
weg naar een stel schapen dat zich overigens kiplekker voelde.

Rutte had ook wel eens bij Koffietijd gezeten, zei hij. 'Daar bereik je gewoon
mensen mee die misschien niet naar Nieuwsuur kijken.'

Eerdmans wist genoeg. 'Mag ik u heel hartelijk danken. En veel succes met de
verkiezingen.' Hij gaf Rutte een ferme hand.

Direct na Uitgesproken WNL volgde een aankondiging van Nieuwsuur. 'Straks in
Nieuwsuur: Geert Wilders trok drie dagen door alle twaalf de provincies.
Nieuwsuur week geen seconde van zijn zijde.'

Dik met dieren: waakhonden van de democratie vreten álle brokjes.

'Deze week zal Geert Wilders heel veel Rutte op televisie zien'

LOAD-DATE: February 24, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               21 of 47 DOCUMENTS



                                 de Volkskrant

                           24 februari 2011 donderdag

Bij golfbanen is de groei eruit De exploitatie is in 2010 voornamelijk
verliesgevend geworden

BYLINE: Peter de Waard

SECTION: Economie; Blz. 29

LENGTH: 845 woorden


Van onze verslaggever

SPAARNWOUDE 'Kijkt u maar naar boven', antwoordt een golfspeler, die met zijn
tas op zijn rug zo snel mogelijk zijn auto probeert te bereiken, op de vraag
'hoe het kan dat golfbanen het in Nederland zo moeilijk hebben?' Boven zijn
dikke vlokken sneeuw te zien. De koude wind heeft vrij spel op de parkeerplaats
voor wat de drukste golfbaan van Europa heet te zijn. Het weer zit niet mee voor
golf.

Maandag werd de exploitant Golf Management Groep (GMG), onder meer de beheerder
van Spaarnwoude, failliet verklaard. Het bedrijf was al sinds begin deze maand
in surseance van betaling. De golfers hebben er tot nu niets van gemerkt. Wie de
weergoden durfde te trotseren, kon zich gewoon op het complex wagen of zich
desnoods even warm slaan op de enorme driving range.

En vanaf vandaag moet het weer helemaal normaal worden. Directeur Egbert Mulder
van GMG heeft aangekondigd dat er een doorstart in de maak is. Vandaag zal
curator mr Ton Terkstra, of zijn plaatsvervanger, de nieuwe eigenaar presenteren
van Spaarnwoude en vier andere golfbanen die tot GMG behoren.

Voor het gigacomplex met 66 holes in Spaarnwoude is er echter een complicatie.
Peter Blokhuis, een van de drie investeerders die Spaarnwoude in 2006 aan GMG
verkocht, is inmiddels weer juridisch eigenaar van het complex.

Bij de toenmalige transactie werd afgesproken dat koper GMG eenderde van de
prijs van 15 miljoen euro in de vorm van een achtergestelde lening zou betalen.
Deze lening van   5 miljoen is nog niet afgelost. Volgens een ontbindende
voorwaarde in het contract heeft Blokhuis het recht het complex voor 1 euro
terug te nemen. De rechter heeft dat vorige week nog eens bevestigd.

Hoewel het woensdag absoluut geen weer lijkt voor een rondje golf staan er
honderden auto's op het parkeerterrein bij Spaarnwoude. Wie de eigenaar is van
het golfcomplex vinden de bezoekers minder interessant. Ze zouden liever mooi
lenteweer hebben op 'de fabriek', zoals de golfbaan van Spaarnwoude wel wordt
genoemd.

Golf is in 25 jaar tijd met 360 duizend geregistreerde beoefenaren de derde
sport van Nederland geworden. Net als eerder tennis werd het van een elitesport
een volkssport.

Het ten westen van Amsterdam gelegen Spaarnwoude heeft daar de basis voor
gelegd. Totdat deze baan in 1977 in het recreatiegebied opende, was de sport
geconcentreerd bij de zogenoemde 'oude negen'. Dat zijn eliteclub als de
Hilversumsche, de Haagsche, de Kennemer in Zandvoort en de Noordwijkse golfclub.
Hier werden de regels van de dresscode strikt nageleefd en waren de contributies
zo hoog dat het gewone volk geen clubs ter hand zou nemen.

Dat veranderde met Spaarnwoude. Hier konden ook mensen in spijkerbroek de baan
op. Er waren speciale kleine banen voor wie nog nooit gegolft had. Golf werd
gedemocratiseerd en nu lopen jaarlijks 350 duizend mensen 175 duizend rondjes op
Spaarnwoude.

Sinds die tijd is golf in Nederland booming business geworden. In alle delen van
het land verrezen golfcourses. Inmiddels zijn er al 161 golfbanen in Nederland
en worden er nog zo'n 20 aangelegd.

Het aantal golfers groeit nog steeds met gemiddeld vijftienduizend per jaar,
maar de nieuwe generatie golfspelers en -speelsters gaan veel minder vaak de
baan op. Zij hebben er ook minder geld voor over. Zij kopen zich niet meer in
bij een club en betalen geen 1.000 euro per jaar aan contributie, ze spelen drie
of vier keer per jaar voor een greenfee van 25 en 50 euro.

Hierdoor worden de banen minder intensief gebruikt en nemen ook de inkomsten af.
In 2010 daalde de bezettingsgraad van de golfbanen in Nederland met 14 procent.
Nogal wat golfexploitanten zijn daardoor in problemen geraakt.

GMG begon in 2002 in de golfsport. De grootste aandeelhouder was het
private-equityfonds Waterland in Bussum met een belang van 43 procent. In enkele
jaren tijd wist GMG vijf banen in beheer te krijgen: Golfbaan Naarderbos,
Golfbaan Welschap bij Eindhoven, Maastricht International Golf, Golf Centrum
Rotterdam en Golfbaan Spaarnwoude.

Maar de laatste jaren is de exploitatie verliesgevend geworden. In 2009 werd op
een omzet van 19 miljoen euro een verlies van 1,4 miljoen geleden. Ingewijden
gaan ervan uit dat het resultaat over 2010 nog slechter zal zijn.

In een interview met Golfers Magazine wijt GMG-directeur Egbert Mulder dit aan
een recordaantal van 130 onbespeelbare dagen vanwege sneeuwval. Daarnaast waren
er grote tegenvallers bij de ontwikkeling van twee nieuwe banen, bij Vianen en
Rotterdam. Mulder: 'GMG heeft vijf banen die goed worden geoexploiteerd. En een
slecht jaar als 2010 moeten we kunnen hebben. De combinatie van factoren was
echter te veel.'

Wat GMG het meest in de problemen heeft gebracht, is de vaak relatief lange tijd
die de aanleg van een baan vergt. Zeven jaar is niet ongewoon. Jaren waarin in
feite niets wordt verdiend. Het project bij Rotterdam is weer overgenomen door
de oorspronkelijke initiatiefnemer John Scholte.

GMG heeft inmiddels al het vastgoed van Spaarnwoude via een sale- en
leasebackconstructie ondergebracht bij vastgoedbeleggers.

Hier konden mensen in spijkerbroek de baan op

LOAD-DATE: February 24, 2011

LANGUAGE: DUTCH; NEDERLANDS

GRAPHIC: Een groepje vrienden probeert op de golfbaan in Spaarnwoude te putten
op de 18de hole, terwijl de sneeuw naar beneden dwarrelt. Door sneeuwval waren
er vorig jaar 130 onbespeelbare dagen. Foto Guus Dubbelman / de Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               22 of 47 DOCUMENTS



                                 de Volkskrant

                           23 februari 2011 woensdag

Statenverkiezingen worden mistige affaire

SECTION: Opinie en Debat; Blz. 22

LENGTH: 944 woorden


V orige week: de Haagse redactie van de NOS was bijeen en besprak de
verkiezingsavond van 2 maart aanstaande. Iemand zei, in een onbewaakt ogenblik:
'Vroeger, toen we nog met de computer stemden....' Het was even stil, daarna
hilariteit.

Het is inderdaad eigenlijk heel genant dat dit land, dat een hoogwaardige
kennismaatschappij wil heten, alle stemcomputers in de kelders van de
gemeentehuizen heeft opgeslagen en op 2 maart weer bussen en tonnen tevoorschijn
haalt waar de met de hand ingevulde formulieren in moeten. Het staat vast dat
het daardoor diep in de nacht zal worden eer we de einduitslag van de
provinciale statenverkiezingen kennen.

Het wordt steeds moeilijker om van de verkiezingsavond een feest van de
democratie te maken. Om de hardwerkende burger ter wille te zijn sluiten we de
stembureau's pas om negen uur. Dat betekent dat de uitslag er niet meer voor
middernacht kan zijn, en dat een slotdebat tussen politieke kopstukken -
decennialang toch een hoogst informatieve en vaak amusante afsluiting van het
verkiezingsfeest - óf niet meer plaatsvindt óf pas diep in de nacht, voor
uitsluitend de volhardende tv-kijker.

Dat zou allemaal gemakkelijk op te lossen zijn als we de vrije zondag tot
verkiezingsdag, en dus tot hoogtijdag van de democratie zouden uitroepen, zoals
beschaafde landen als Frankrijk, België en Duitsland doen, maar dat kan hier
niet. Een poging daartoe is kort geleden opnieuw stukgelopen op het argument van
minister Donner dat verkiezingen de zondagsrust verstoren. Een zeer kleine
minderheid houdt daarmee deze voor de democratie uiterst welkome stap tegen. En
het is de voorstanders nog altijd niet gelukt te bewijzen dat het Opperwezen
stemmen op zondag juist toejuicht.

Het heeft niet veel gescheeld of de verkiezingsdag van 2 maart zou helemaal van
elke aantrekkelijkheid zijn beroofd: de exit-poll heeft aan een zijden draadje
gehangen. Sinds de jaren zeventig krijgen we bij het sluiten van de stembus via
schaduwverkiezingen een prognose van de uitslag, althans bij verkiezingen voor
Tweede Kamer, provinciale staten en Europees parlement. Dat geeft politici de
kans te reageren op de prognoses en de hoop dat de echte uitslag nog een paar
zeteltjes zal meevallen. Nu de einduitslag zo lang uitblijft omdat wij geen
fraudebestendige stemcomputers kunnen fabriceren, vormt die prognose de
ruggengraat van de verkiezingsavond. Vorig jaar juni voerde bureau Synovate een
bijna perfecte schaduwverkiezing uit, in opdracht van ANP, NOS en RTL. Het was
voor het eerst dat de drie partijen daarin samenwerkten. Maar RTL doet bij de
statenverkiezingen niet meer mee: de commerciëlen hebben er het geld niet voor
over. Dat zou in landen als Duitsland en het Verenigd Koninkrijk ondenkbaar
zijn, maar hier is de positie van de commerciële omroep heel anders en knippert
niemand met de ogen als RTL afziet van een verkiezingsuitzending.

Dit jaar heeft zelfs het ANP zich teruggetrokken als opdrachtgever van de
exit-poll bij de Statenverkiezingen. Tot de jaren negentig trok het nationaal
persbureau er nog veel geld voor uit om zo'n onderzoek exclusief te laten
uitvoeren, sinds 1994 bespaarden ANP en NOS kosten door het samen te doen, maar
nu heeft ook het ANP moeten passen: geldgebrek. De NOS, waar het
bezuinigingsspook ook door de gangen waart, mag de rekening van Synovate nu
alleen betalen. Het ligt voor de hand dat de bezuinigingen op de publieke omroep
ertoe leiden dat Nederland op 2 maart voor het laatst een exit-poll meemaakt. We
zakken langzaam verder terug in de tijd; nog even en we moeten weer naar de
sigarenwinkelier op de hoek om in de etalage een glimp van de
verkiezingsuitslagen op te vangen.

De situatie rond de Statenverkiezingen is wel extra beroerd. De provincie zegt
bijna niemand meer iets: wie kent nog de naam van een gedeputeerde in zijn
provincie? Mede door de diepe crisis in de regionale krantenjournalistiek slaagt
de provincie er steeds minder in om de kiezer van haar relevantie te overtuigen.
Dit keer lijken de verkiezingen op het eerste gezicht extra spannend omdat de
statenleden de nieuwe Eerste Kamer kiezen, die van groot gewicht wordt in de
huidige politieke constellatie met een minderheidskabinet. Maar die Eerste Kamer
wordt op grond van de voor gewone mensen ondoorgrondelijke kieswet pas op 23 mei
gekozen. In de tussentijd gaan we waarschijnlijk massaal speculeren over de
definitieve samenstelling van de senaat. Als het verschil tussen coalitie en
oppositie klein blijft, komt er een onoverzichtelijke situatie waarin de
verdeling van de restzetels beslissend wordt. Over die verdeling gaan de
rekenmeesters van de politieke partijen zich straks buigen. De kans is groot dat
er gecompliceerde arrangementen worden getroffen, die ertoe moeten leiden dat de
restzetels zo gunstig mogelijk terecht komen. Zo zullen statenleden het verzoek
krijgen om niet op hun eigen partij, maar op een bevriende partij te stemmen om
een restzetel veilig te stellen. Waarbij de stem van een statenlid in
Zuid-Holland meer dan zes keer zoveel gewicht heeft als een stem van een
statenlid in Flevoland. Want u weet toch wel dat u het honderdvoud van het
aantal statenzetels moet delen op het inwoneraantal van de provincie om de
stemwaarde te krijgen? We dreigen de komende maanden, in electorale zin, een
Florida aan de Noordzee te worden.

We gaan een mistige verkiezingsdag tegemoet en mogelijk een nog mistiger periode
tot 23 mei.

Ad van Liempt

De auteur waarschuwt dat de uitslag van Statenverkiezingen in de toekomst steeds
later beschikbaar komen. Ook verkiezingsdebatten zijn niet meer mogelijk. Helaas
hebben de omroepen daar geen geld meer.

Beschaafde landen kiezen op een vrije zondag

LOAD-DATE: February 23, 2011

LANGUAGE: DUTCH; NEDERLANDS

GRAPHIC: Kiezers kijken in 1897 op de Nieuwezijds Voorburgwal naar de
verkiezingsuitslagen. Foto Spaarnestad

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               23 of 47 DOCUMENTS



                                 de Volkskrant

                           19 februari 2011 zaterdag

'Ik ben een naaister';
vijftig jaar in de mode

SECTION: VOLKSKRANT MAGAZINE; Blz. 38

LENGTH: 1954 woorden


'Ongeveer een maand geleden kwam hier een boek uit over designerappartementen in
New York. Het was pathetic. Allemaal van die domme kleine, pretentieuze
interieurs. Eigenlijk had iemand hier een kijkje moeten komen nemen, want mijn
appartement zou daarin geweldig uitzien. Maar ja', Koos van den Akker haalt zijn
schouders op, 'ze weten niet eens dat ik hier zit.'

Ergens in Manhattan heeft een verbijsterende botsing plaatsgevonden tussen een
stuk regenwoud, designmeubilair, ambachtelijk textiel, kunst en excellente
kitsch. De weelderige zijden flora die van het plafond hangt, een stoel gemaakt
van elandgeweien tegenover de immense tijgerposter van Barnum & Bailey,
geflankeerd door Korintische zuilen.

Het zijn decorstukken in een bizar boudoir die onwaarschijnlijk harmonieus met
elkaar samenleven. En Van den Akker woont erin. Of beter gezegd, in zijn eigen
woorden: 'This is me, this is what I do.'

Koos van den Akker is een 71-jarige Nederlandse mode-ontwerper. Hij studeerde
bij Dior in Parijs, runde een eigen boetiek in Den Haag en vertrok op 29-jarige
leeftijd naar New York om daar zijn geluk te beproeven.

Hij heeft zich er genesteld en maakt zijn mode op de manier zoals hij
appartement heeft ingericht: als een collage. Hij is de man die de term
'Cosbytrui' tot een begrip heeft gemaakt. Het was Van den Akker die de
ongegeneerd bonte botsing van kleuren, patronen en vormen van Amerika's
favoriete komiek in de jaren tachtig op televisie etaleerde.

Het gebeurde toevallig. Een wederzijdse vriendin had de jarige Cosby een
Koos-trui cadeau gedaan. Cosby is altijd een goed contact gebleven. 'Recent nog
heeft zijn vrouw gevraagd of ik kerstpyjama's voor het gezin wilde maken.'

Ook Elton John, Elizabeth Taylor en Cher droegen KOOS, maar je kunt net zo goed
Isabella Rossellini, Lou Reed en Meryl Streep noemen, of het Metropolitan Museum
of Art. Heeft ook KOOS hangen.

Van den Akker zit dit jaar vijftig jaar in de modebusiness waarvan 43 jaar in
New York, en is in de luwte van de mode-industrie geraakt; weliswaar met een
trouwe cliëntèle wier loop naar de KOOS-winkel is ingesleten, maar het is geen
bekend merk zoals Ralph Lauren of Calvin Klein.

Van den Akker doet het dan ook anders. 'Er is een ontwerpster hier, die ik erg
bewonder, Anna Sui. Ze wilde met me over het vak spreken dus we spraken af voor
een etentje. Vraagt ze aan me: 'Is het echt zo dat je zelf naait?' Ik zeg: 'Ik
doe niet anders.' Zegt zij: 'Ik ben zo jaloers. Ik vergader alleen maar.' 'Maar
ja, zij heeft een eigen parfum en veel geld en winkels in Tokio. Dat heb ik
allemaal niet.'

Er heerst gelatenheid achter de perfect ronde brillenglazen. Een met een
Hollands accent gekruide nuchterheid wrikt zich door zijn Engels. Van den Akker
heeft geen pr-machine tot zijn beschikking, geen promotiemeneer of -mevrouw die
het merk kan doen opstoten. Hij heeft zijn hoofd en zijn handen. 'Ik koop
stoffen en ik werk. In een aparte ruimte in mijn atelier waar ik met niemand
hoef te praten.'

De winkel op Madison Avenue fungeert als intermediair tussen hem en de wereld.
De ambachtsman zit van 6 tot 6 achter de naaimachine in zijn atelier. Als een
mantra heeft hij verscheidene journalisten die tot het wezen van Koos wilden
doordringen de soundbite gevoerd: 'Ik ben een schilder, ik schilder met
stoffen.' De solitaire kunstenaar componeert kledingstukken. Paart stukken
textiel aan elkaar als draagbaar patchwork en ziet dat het goed is. Of niet.

Als jongetje maakte hij van lakens een jurkje voor zijn zus. In militaire dienst
ontwierp hij kleding voor officiersvrouwen en hun dochters. Gericht op de
materie is hij, niet op de mensen. 'Alsjeblieft, ik hoef niet te tutten met de
klanten.' In gedachten drapeert hij zijn ontwerpen liever over mooie jongens dan
de bemiddelde vrouwelijke Upper East Side-cliëntèle op leeftijd die met 'Koes'
wegloopt.' Michael, een prachtig zwarte jongen die hem weleens opzoekt, past het
voor hem.

In zijn hoogtijdagen, de Cosby-era in de jaren tachtig, had hij daar modellen
voor. Hij deed er betrekkelijk kort over om op te klimmen. Als jonge
modedesperado in New York sprak hij bij het Lincoln Centre mensen aan; of hij
niet iets voor ze kon maken. 'Met de eerste aspirant-klant belandde ik in bed en
mocht in een moeite door een jurkje voor diens zus naaien.'

Zeven jaar later had hij zijn eigen winkel.

In de jaren negentig verslapte de aandacht van het publiek. Commercieel succes
mag voor hem altijd een variabele zijn geweest, de erkenning voor zijn werk is
een constante. Een lovend voorwoord van de curator van het Costume Institute van
het Metropolitan in het boek KOOS Couture & Collage: 'Formalistische
beschrijvingen associëren hem eerder met de intenties van vroeg 20ste-eeuwse
avantgardebewegingen.' Marc Jacobs noemde hem in 2006 een inspiratiebron. Of
Nicolas Ghesquière van het modehuis Balenciaga, die in 2002 een collectie maakte
die geheel was geïnspireerd op vintage KOOS-kledingstukken en zo een trend
begon. 'Ik heb hem nooit ontmoet, maar wel de dingen gezien die hij heeft
gemaakt. Het was geweldig. En meteen kwam daarna de The New York Times bij mij
langs om te zien waar die hele vintagetrend nou vandaan kwam.'

Van den Akker was gedurende vijf maanden in the picture. De heroplevende
aandacht was leuk, maar de commerciële revival was al aangezwengeld door de
klapper die hij in 1998 maakte, toen het populaire teleshoppingkanaal QVC hem
benaderde om zijn kleding via de tv aan de gewone vrouw te brengen. 'In China
werden betaalbare kopieën gemaakt. In een half uur hadden we de hele collectie
verkocht.'

Maar toen kwam de concurrentie van winkels als H&M, die ook de mass couture
hadden ontdekt. 'Bovendien moest de productie in China steeds goedkoper. Zozeer
zelfs dat ze het hele collagegedeelte achterwege wilden laten. En ik was niet
geïnteresseerd in kleding die niet die KOOS-signatuur had.'

Hij heeft het zes jaar gedaan. Met een mooi resultaat, en dat mocht ook wel want
hij had al een gigantisch voorschot op het succes genomen.

In de vette jaren tachtig gaf Van den Akker met zijn levenspartner John Bell het
geld altijd sneller uit dan het binnenstroomde. 'We leefden ver boven onze
stand.' Opera's moesten worden gezien, Parijs en Venetië bezocht. Hangen met de
Warholscene in Studio 54 en vrienden vermaken op Fire Island, het zomerse
speelparadijs voor de homogemeenschap van New York waar John en hij een
buitenhuis hadden.

'Calvin Klein had er ook een. Calvin was een geweldige vent. Ik bewonderde zijn
werk net als hij het mijne.' Ze werkten en feestten hard, hij en zijn
vakbroeders en -zusters. Donna Karan, Ralph Lauren, Calvin Klein. 'Het was
geweldig in die begindagen. Warenhuizen die je promootten en je een etalage
gaven. Modellen die gratis werkten of voor de kleren. Er was veel meer
camaraderie en vriendschap toen. It was glamorous, it was great.' En het leverde
een belastingschuld op van een half miljoen dollar.

'Heeft John nooit wat van geweten. Hij werd ziek en stierf in 1991. Aids. En ik
wilde hem helemaal daarbuiten houden.' Met de belastingschuld kon Van den Akker
geen eigen bedrijf bezitten en moest hij zijn winkel aan Madison Avenue
verruilen voor een bescheidener zaak in The Village.

De wederopbouw duurde lang, maar mede dankzij het miljoenensucces van QVC kon
hij terugkeren naar Madison Avenue. Al ging de zaak over in handen van zijn
zakelijke rechterhand Puck, die er een strenger financieel wereldbeeld op na
houdt dan Koos.

'Zij betaalt de huur en ik en mijn medewerkers krijgen allemaal betaald, en ik
ben er happy mee. Kijk, het grote verschil tussen mij en een Klein of een Karan
is dat zij een goede zakelijk partner hebben. Dát is voor mij een gigantisch
probleem geweest. Ik weet wat ik waard ben, maak je daar maar geen zorgen om.
I'm the real thing.

Ik ben nooit naar die bredere bekendheid doorgestoten omdat ik niet die exposure
had en daar heb je nu eenmaal financiële steun bij nodig.'

Was hij niet de eerste die een jongen in travestie heeft laten meelopen in een
modeshow? 'En hij was prachtig, prachtig. Het publiek was geschokt. Een
journaliste hield haar hand voor de lens van de fotograaf. Mijn moeder, die ik
had laten overkomen, vond het geweldig maar merkte op dat er één meisje tussen
zat dat niet zo mooi was.'

Of die keer dat hij de filmmaker-fotograaf en homo-sekssymbool Peter Berlin voor
een reclamecampagne had ingeschakeld. Een foto waarop de ster alle vereiste
zwellingen van een acteur in gay male erotica vertoont, siert de
schoorsteenmantel. 'Ik heb daar een advertentie van laten maken. Grote shock.
Een porno-icoon in haute couture? Dat kon niet! Ik had er maling aan. Maar het
hielp niet echt om een groot bedrijf te bouwen.'

Hij zit op zijn bed, beschut achter de mooiste handgemaakte gordijnen die de
wereld ooit hebben buitengesloten. Vergezeld door de berusting dat hij het
helemaal niet erg zou vinden als hij uiteindelijk terechtkomt in een
verzorgingstehuis. 'Als ik mijn naaimachine heb en de deur achter me kan
dichtdoen, kan ik rustig doodgaan.'

Gevolgd door: 'Op een slinkse manier wil ik eigenlijk dat mensen interesse in me
tonen als die man die ongrijpbaar is, maar wiens werk je gewoon gezien moet
hebben.'

Balancerend op een strak gespannen koord met aan de ene kant de zucht naar
erkenning bij een breed publiek, aan de andere kant een afkeer van alle
concessies die dat mogelijk moeten maken.

Heel even werd het Van-den-Akkerdilemma opgelost. De mode-accessoirewinkel Henri
Bendel in New York had hem gevraagd of hij iets in de etalage wilde doen. Ging
hij er gewoon in werken. Hij zat daar vier dagen achter zijn snorrende
naaimachine in de etalage, omgeven door foto's van zijn ateliermuren die op ware
grootte waren afgedrukt. De binnenwereld tentoongesteld aan de buitenwereld.
Zichtbaar maar onaantastbaar achter glas. KOOS in optima forma.

Hij is gericht op de materie, niet op de middelen. Maar kom daar niet mee
aanzetten in de huidige mode-industrie, waar de meeste mensen niet weten hoe ze
een naald moeten vasthouden. 'Het gaat tegenwoordig alleen maar om het geld. Het
vinden en verleiden van de media om aandacht aan je product te besteden. Wie
daar goed in is, en er geld aan besteedt, krijgt publiciteit, niet per se degene
die goed is in zijn vak.'

Neem nou Mart Visser. 'Heeft een huis in Zuid-Frankrijk, kleedt de dames van de
grachtengordel. Heeft nog een half jaar stage bij me gelopen. Toegegeven, hij
maakt elegante kleding, maar het heeft geen enkele ziel, niets geïnspireerds,
terwijl hij wel grote sponsors voor zijn karretje weet te spannen. Heineken
betaalt, KLM betaalt en vervolgens geeft hij grote smakeloze modeshows in het
Hilton in Amsterdam.'

O ja, die kritiek is ook persoonlijk overgebracht, hoor. 'De laatste keer dat ik
hem hier zag, zei ik: 'Mart je bent veel te zelfgenoegzaam. Je hebt een schop
onder je kont nodig.' Ik heb hem daarna nooit meer gezien.'

Hij schuift ongemakkelijk over het bed. Smaakt dit niet te veel naar zure
druiven? En toch, hij weet dat de meeste ontwerpers een leger aan medewerkers
hebben en zelf niet eens weten hoe ze een naald moeten vasthouden. 'Ik maak
kleren, niet voor een seizoen, maar voor altijd. Ik ben een naaister. Dat zijn
de basics. Maar dat is niet genoeg tegenwoordig. Je moet elk jaar van stijl
veranderen en zeggen waar je dit seizoen door bent geïnspireerd. Welk boek,
welke film. Voor de media moet je buitenkant hebben, verhalen. En die heb ik
niet.' <

'Als ik mijn naaimachine heb en de deur achter me kan dichtdoen, kan ik rustig
doodgaan'

De Nederlandse mode-ontwerper Koos van den Akker zit vijftig jaar in het vak,
waarvan 43 jaar in New York. Met een winkel aan Madison Avenue en de
bijbehorende erkenning, maar zonder het zakelijke succes. 'Het gaat tegenwoordig
alleen maar om geld en media-aandacht.'

LOAD-DATE: February 19, 2011

LANGUAGE: DUTCH; NEDERLANDS

GRAPHIC: tekst Pablo Cabenda&emsp;fotografie Marije Kuiper

PUBLICATION-TYPE: Krant

JOURNAL-CODE: De Volkskrant Magazine


                       Copyright 2011 PCM Uitgevers B.V.
                              All Rights Reserved

                               24 of 47 DOCUMENTS



                                 de Volkskrant

                           19 februari 2011 zaterdag

SECTION: ECONOMIE; Blz. 8

LENGTH: 405 woorden


Groen kantoor bij treinstation in trek

Amsterdam Duurzame kantoren zijn geliefd. Onderzoekers van de Universiteit
Maastricht en de Erasmus Universiteit hebben vastgesteld dat de huurprijs van
een kantoorpand met een 'groen' energielabel C of hoger gemiddeld 6 procent meer
huur oplevert dan minder energiezuinige gebouwen.

Ook blijkt uit het onderzoek, waarvoor de onderzoekers elfhonderd recent
gesloten huurcontracten raadpleegden, dat kantoren op een kilometer afstand van
een treinstation rond de 13 procent goedkoper zijn dan panden op een steenworp
afstand van een treinverbinding. Volgens de wetenschappers bewijst dit onderzoek
dat vastgoedbeleggers moeten investeren in verbetering en bereikbaarheid van hun
panden. Voor het enorme arsenaal aan kantoren dat leeg staat en niet aan die
criteria voldoet, ziet de toekomst er weinig rooskleurig uit.

Verkoop Britse staatsbossen afgewend

Amsterdam De Britse regering heeft een verguisd plan om alle staatsbossen te
verkopen na felle volksprotesten ingetrokken. De voorgenomen verkoop moest de
regering-Cameron helpen het gigantische begrotingstekort terug te brengen. De
regering wil omgerekend 95 miljard euro bezuinigen. De verkoop van 258 duizend
hectare bos (18 procent van het totale Britse bosareaal) was een van de meest
omstreden onderdelen van het plan. Linkse milieuactivisten, conservatieve
landeigenaren, gewone burgers en beroemdheden als zangeres Annie Lennox en
actrice Judi Dench protesteerden tegen de kaalslag die het plan volgens hen zou
betekenen. Het kabinet hoopte bijvoorbeeld 300 miljoen euro te verdienen door
grote stukken bos aan houthandelaren te verhuren. Dat bos zou dus worden gekapt.

De tegenstanders van het plan vreesden ook dat de nieuwe eigenaren de
geprivatiseerde wouden zouden afsluiten voor het publiek. Met de bekentenis 'Het
spijt me, we zaten fout', veegde minister van Milieu Caroline Spelman het plan
donderdag van tafel.

EU doet zes veelgebruikte gifstoffen in de ban

Amsterdam De Europese Unie gaat het gebruik van giftige weekmakers in plastic
verbieden. Het verbod op het gebruik van ftalaten en vijf andere gifstoffen
wordt binnen drie tot vijf jaar van kracht, maakte de Europese Commissie eerder
deze week bekend.

De kankerverwekkende weekmakers mogen sinds 1999 niet meer in kinderspeelgoed
worden toegepast. De andere stoffen op de verboden lijst zijn een
kunstharsverharder, een geurstof gebaseerd op muskus en een vlamvertrager.

LOAD-DATE: February 19, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               25 of 47 DOCUMENTS



                                 de Volkskrant

                           17 februari 2011 donderdag

Beloften van Wilders onder de loep 'PVV zwalkt bij stemmen';
PVV in print Van schotschrift tot cartoon

BYLINE: Kim van Keken

SECTION: TEN EERSTE; Blz. 7

LENGTH: 370 woorden


Van onze verslaggeefster

DEN HAAG De SP heeft woensdag frontaal de aanval op de PVV van Wilders geopend.
'De gebroken beloften van Geert Wilders', heet het jongste rapport van het
Wetenschappelijk Bureau van de SP. De socialisten hebben daarin het stemgedrag
van de PVV in de Kamer geanalyseerd.

'Wilders doet in de Kamer iets anders dan wat hij in de kranten roept',
concludeert Kamerlid Ronald van Raak (SP). De analyse somt de tegenstrijdigheden
op. De PVV is tegen marktwerking in de zorg, maar stemde voor particuliere
investeringen in ziekenhuizen. De PVV is tegen privatisering in het openbaar
vervoer, maar stemde in met de aanbesteding van trams en metro in drie grote
steden.

En de PVV stelt zich op als de voorvechter van de rechten voor dieren. In de
Kamer stemde de partij voor de plezierjacht op wilde zwijnen in de
kroondomeinen. De PVV stemde ook tegen een voorstel om de dierenwelzijnsregels
aan te scherpen. Op sociaal gebied stemde de partij van Wilders onder meer in
met het korten op de huurtoeslag. De PVV maakt het Henk en Ingrid al met al niet
gemakkelijk, stelt de SP.

En die boodschap komt de socialisten natuurlijk goed uit, zo vlak voor de
provinciale statenverkiezingen van 2 maart. De SP wil de straat terug. Bij de
Kamerverkiezingen in 2010 verloor de partij enkele zetels aan de PVV. Bijna een
kwart van de kiezers die vorige keer op de SP stemde, koos nu voor de partij van
Wilders.

'Beide partijen zetten zich af tegen de politieke elite', verklaart Gerrit
Voerman, directeur van het Documentatiecentrum Nederlandse Politieke Partijen in
Groningen. Bovendien heeft de PVV zich op zorg en sociale zekerheid ('de AOW
moet 65 jaar blijven') links geprofileerd. Vandaar dat de SP erop blijft hameren
dat de PVV nu akkoord gaat met een AOW-leeftijd van 66 jaar.

Van Raak noemt het vooral belangrijk dat de PVV zich verantwoordt. 'Wilders
duikt, gaat debatten uit de weg.' Want de PVV gedoogt dan wel het
minderheidskabinet, stelt Van Raak, maar gaat niet 'met de billen bloot'. 'De
VVD en het CDA hebben nog ministers die we ter verantwoording roepen in de
Kamer. Die heeft Wilders niet.'

Drie publicaties over de PVV. Dat gebeurt niet elke week. Twee ervan zijn een
aanval op de partij van Wilders.

LOAD-DATE: February 17, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               26 of 47 DOCUMENTS



                                 de Volkskrant

                           17 februari 2011 donderdag

Er moet iets te poetsen zijn;
De jurk die Kate Middleton droeg, New York, 8 februari 2011 foto Lucas
Jackson/Reuters

SECTION: MEDIA EN MENSEN; Blz. 14

LENGTH: 420 woorden


Hondenpoep onder haar schoen. Een fiets met een beugelslot vastgezet aan een
lantaarnpaal. Aan elke lantaarnpaal een fiets, ook die achter haar, links van
haar middel net een randje van een fietsband zichtbaar. Zou Amsterdam kunnen
zijn als die gele taxi niet voorbij kwam. En als het trottoir er wat minder
belabberd bij lag. Dit is New York, The Village, hippe modebuurt. Geen poep
onder haar schoen, het zijn de geulen in het trottoir, ze is erin blijven
steken, de ideale match-maker. Als je met een vrouw loopt en ze heeft hoge
hakken aan, geef haar een arm. Ook als ze je niet goed kent, zal ze je arm
nemen, hoeft ze niet naar een lantaarnpaal te grijpen als ze klem komt te
zitten. Kleine ongemakken bevorderen de toenadering. Waarvoor anders zouden hoge
hakken en slechte trottoirs op de wereld zijn?

Hangt er nou een label sale aan het fietsmandje? Rechts bovenin beeld is in de
onscherpte een rood straatnaambordje zichtbaar, Grove street. Met die wetenschap
kun je op Google Streetview achterhalen waar de foto is genomen: voor het
filiaal van Reiss in Bleekerstreet.

De jurk die de vrouw draagt is het model 'Nannette'. Kate Middleton had hem aan
tijdens de photoshoot ter gelegenheid van haar verloving met Prince William.
Voor 310 euro is hij te koop bij Reiss. Wás hij te koop. De dag dat de
verlovingsfoto's werden uitgebracht, kwam er zo'n run op de jurk dat hij in no
time was uitverkocht. Misschien waren er niet veel gemaakt. Misschien zit er een
marketing-campagne achter het verhaal.

Kate's verlovingsfoto's werden vrijgegeven op 12 december vorig jaar. Jurk
meteen uitverkocht en raad eens: nu is de jurk weer verkrijgbaar. Een
verkoopster van het Reiss filiaal Bleekerstreet is gevraagd er mee te showen op
straat. Een vrouw uit het gewone volk in een prinsessenjurk, welk sprookje is
dat ook alweer? Reken maar dat ze erover nagedacht hebben hoe de 'Nannette' het
best te positioneren. De fiets kan er met opzet zijn neergezet, maar niet de
geulen in de stoep. Onder de fiets ligt rommel, had dat niet weg gekund?
Natuurlijk niet, assepoester moet iets te poetsen hebben.

Toch jammer dat de 'Nannette' niet goed valt bij de verkoopster. Een mooie
vrouw, dat wel. Kan aan haar houding liggen. Dan moet je Kate Middelton zien op
de verlovingsfoto's. We moeten niet uitsluiten dat haar 'Nannette' beter uitkomt
omdat het grootste deel buiten beeld blijft, Prince William vleit zich innig
tegen haar aan. Die hoeven niet naar The Village om elkaar een arm te geven.

Hans Aarsman

Updates

twitter.com/hansaarsman

LOAD-DATE: February 17, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               27 of 47 DOCUMENTS



                                 de Volkskrant

                            14 februari 2011 maandag

Charmeurs met neus voor zaken;
De onderneming

SECTION: ECONOMIE; Blz. 23

LENGTH: 1192 woorden


Het op drie na grootste autohandelshuis van Europa huist sinds oktober 2009 in
een vliegdekschipachtig gebouw in Almere. Huize De Salentein in Nijkerk, een uit
de hand gelopen herenboerderij met kasteelachtige pretenties, was na bijna
twintig jaar te krap geworden voor het hoofdkantoor van Pon Holdings. Vanuit het
nieuwe zenuwcentrum kan de onderneming in alle rust verder uitdijen.

In alle rust, want Pon houdt niet van publiciteit. Pon-directeuren poseren niet
voor persfoto's en geven geen interviews. De enige bedrijfswoordvoerder heeft
maar één tekst: 'geen commentaar'. Journalisten worden al sinds de Tweede
Wereldoorlog de deur gewezen. De naam Pon zal daarom bij weinig mensen een
belletje doen rinkelen.

Even voorstellen dan maar. Pon is met een marktaandeel van 18 procent veruit de
grootste auto-importeur van Nederland. Het bedrijf is de officiële Nederlandse
importeur van de personenauto's van Volkswagen, Audi, Seat, Skoda en Porsche.
Pon is tevens de op een na grootste Nederlandse autodealer (het bedrijf zit de
Stern Groep op de hielen) en heeft op de markt voor leaseauto's een marktaandeel
van ruim 34 procent.

Pon importeert tegenwoordig ook heftrucks en tractoren, vrachtwagens en bussen
van MAN, Continental-banden, Caterpillar-grondverzetmachines en
afvalrecyclingmachines van Komptech. Het concern levert ook diesel- en
gasmotoren aan de scheepvaart, tuinbouw en oliemaatschappijen. Andere
belangrijke bedrijfspoten zijn financiële dienstverlening en investeringen in
grond en vastgoed.

De autohandel is goed voor 60 procent van de omzet van 4,5 miljard euro (cijfer
2009). Het bedrijf heeft 11.000 werknemers en ruim 250 vestigingen in twaalf
landen. In Nederland telt Pon 6.000 medewerkers. Alle aandelen van Pon Holdings
zijn in handen van de familie Pon. Met een geschat vermogen van 1,6 miljard euro
schaalde Quote de Pons onlangs in op plaats 9 van de lijst van vijfhonderd
rijkste Nederlanders.

Grondlegger van de Pon-dynastie is de Amersfoorter Mijndert Pon. In 1895 neemt
hij op 21-jarige leeftijd de winkel in huishoudelijke artikelen van zijn ouders
over. Hij breidt die uit met een handel in naaimachines en later ook fietsen. In
1920 begint hij met de invoer van auto's. In 1931 wordt in Amersfoort Pon's
Automobielhandel opgericht.

Mijnderts zonen Ben en Wijnand bouwen het bedrijf in de jaren dertig verder uit.
De grote doorbraak van Pon op de automarkt is aan Ben te danken. Ben Pon
onderhoudt goede contacten met de Duitsers, die dan werken aan de ontwikkeling
van de Volkswagen Kever.

Ben Pon ziet wel wat in de eerste betaalbare auto voor de gewone burger. Hij
krijgt van Volkswagen-patriarch Ferdinand Porsche in 1938 de belofte dat Pon's
Automobielhandel de Nederlandse importeur van de Kever mag worden. De Tweede
Wereldoorlog gooit echter roet in het eten. De ontwikkeling van burgerauto's
heeft geen prioriteit meer. De VW-fabriek in Wolfsburg wordt ingezet voor
oorlogsdoeleinden.

In Nederland weten de Pons hun onderneming goed door de oorlog te loodsen. Ze
onderhouden net als veel andere Nederlandse zakenlieden vriendschappelijke
relaties met de Duitse bezetter. Hoe innig die relaties precies waren, is altijd
schimmig gebleven.

In 1947 trekt de flamboyante Ben Pon opnieuw naar Duitsland om het
Kever-importeurschap in de wacht te slepen. Nu moet hij echter zaken doen met de
Britse autoriteiten, die sinds de oorlog de scepter zwaaien over de
Volkswagen-fabriek. Volgens de familielegende begeeft Ben zich in een Brits
officiersuniform naar Wolfsburg om de bevelvoerende kolonel te paaien. De
aanbevelingsbrieven van het Nederlandse Militaire Gezag die Pon heeft
meegenomen, maken waarschijnlijk meer indruk op de Britten dan zijn uniform. Ben
keert huiswaarts met het importeurschap op zak.

Tijdens zijn bezoek aan Duitsland tekent Pon in een notitieblokje een ruwe
schets van een nieuw model vrachtauto. Een rechthoekige doos op wielen, met
voorin de bestuurderscabine, achterin de motor en de laadruimte in het midden.
Pons ontwerp vormt de basis voor de Volkswagen Transporter, het beroemde
Volkswagenbusje, dat in 1950 voor het eerst van de lopende band rolt. Het
VW-busje wordt een wereldwijde verkoophit. Het schetsboekje met Ben Pons
krabbelversie is bewaard gebleven. Het is een zorgvuldig gekoesterde
bedrijfstrofee.

Ben Pon is een geniaal verkoper, die overloopt van charme. Met deze talenten
weet hij de Nederlandse weerzin tegen de 'Hitler-auto' snel te overwinnen. De
rol van broer Wijnand is meer die van strenge boekhouder. Als een bok op de
haverkist bewaakt hij de bedrijfskas.

In de jaren vijftig verkopen de broers tienduizenden Kevers en groeit hun
autohandel als kool. Eind jaren zestig komt de terugslag. De Kever raakt
verouderd en Volkswagen heeft geen goede opvolger. Ben Pon senior overlijdt in
1968. Tot 1973 regeert Wijnand in zijn eentje, daarna nemen Bens zonen Wijnand
en Mijndert de boel over. De derde generatie trekt het bedrijf uit het dal en
breidt de handel uit met vele nieuwe importeurschappen.

Bens middelste zoon en naamgenoot krijgt enige tijd de leiding over de
Porsche-import, maar Ben junior scheurt liever in zijn handelswaar dan dat hij
die verkoopt. Junior verwerft in de jaren zestig nationale bekendheid als
autocoureur. Tijdens zijn racecarrière, die vroegtijdig eindigt omdat Ben na
veelvuldige crashes met ernstige rugproblemen kampt, komt hij nooit af van het
imago van rijkeluiszoontje dat zich dankzij de centen van pappa een extreem dure
hobby kan veroorloven.

Na de racerij werpt Ben zich op het kleiduivenschieten. In die tak van sport
wordt Pon afgevaardigd naar de Olympische Spelen van 1972 in München, waar hij
in de middenmoot eindigt. In 1988 laat Ben zich door zijn broers en zus Ans
uitkopen uit het familiebedrijf.

Mijndert Pon is de laatste Pon die bestuursvoorzitter bij het bedrijf is. Hij
stapt in 1990 op. Sindsdien wordt de onderneming geleid door niet-familieleden.
Wijnand Pon is nog wel lid van de raad van commissarissen.

De inmiddels bejaarde Pon-broers houden zich nu met heel andere zaken bezig.
Bewijs van het opmerkelijke zakentalent van de familie is dat ze alle drie ook
weer zeer succesvol zijn met die nieuwe ondernemingen. Wijnand, de jongste (nu
67), bestiert sinds de jaren zestig een spermahandel in het Groningse Garnwerd.
Hij is een van de grootste handelaren ter wereld in zaad van zwartbonte stieren,
met vestigingen in Nederland, Brazilië, Noord-Amerika en China. Wijnand bezit
daarnaast melkveehouderijen in zes landen. Zijn handel vindt plaats onder de
toepasselijke naam Koepon.

Ben (74) en Mijndert (79) kweken topwijnen in respectievelijk Californië en
Argentinië. Mijndert is een van de grootste grootgrondbezitters van Argentinië
en Bens Bernardus-wijnen staan op de menukaart van toprestaurants in de hele
wereld.

Bedrijf: PON Holdings

Waar: Almere

Sinds: 1895

Aantal werknemers: 11.000, van wie 6.000 in Nederland

Jaaromzet: 4,5 miljard euro (2009)

Ben Pon schetste in een notitieblok het VW-busje, dat een wereldwijde verkoophit
werd

De autohandel van de familie Pon is een van de onbekendste concerns van
Nederland. Hun potten- en pannenzaak in Amersfoort groeide uit tot een
miljardenimperium. Door Yvonne Hofs

LOAD-DATE: February 14, 2011

LANGUAGE: DUTCH; NEDERLANDS

GRAPHIC: Ben Pon jr. was in de jaren zestig coureur. Rechts: Pon Logistiek in
Leusden, waar de importeurs huizen van Volkswagen, Audi, Seat, Skoda en Porsche.
Foto's ANP en Gabriel Eisenmeier

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               28 of 47 DOCUMENTS



                                 de Volkskrant

                           10 februari 2011 donderdag

Fraude grootgrondbezitters met uitkering? Ach...

BYLINE: Elsbeth Stoker

SECTION: ECONOMIE; Blz. 27

LENGTH: 426 woorden


Van onze verslaggeefster

Amsterdam Ontvangen steeds meer niet-westerse allochtonen een uitkering waar ze
geen recht op hebben omdat ze in het land van herkomst eigen landhuizen,
appartementen, bedrijven en landerijen hebben?

Volgens De Telegraaf van dinsdag wel. En dus vroeg de PVV een spoeddebat aan. De
onderste steen moest boven komen over buitenlandse 'grootgrondbezitters die hier
een uitkering innen' en Henk en Ingrid benadelen. Ook de VDD stuurde snel een
persbericht. In de bijstand mag je niet te veel vermogen hebben.

De vereniging van sociale diensten, Divosa, stelt Henk en Ingrid echter gerust.
'Ze betalen zich echt niet blauw aan grootgrondbezitters in Turkije.'

Wat is er aan de hand?

Afgelopen jaren zijn gemeenten strenger gaan controleren op fraude met
uitkeringen. Op hun verzoek duikt het Internationaal Bureau Fraude-Informatie in
de registers van de verschillende landen. Het resultaat: 380 onderzoeken in 2009
naar bijstandsgerechtigden van wie na tips werd vermoed dat ze in het buitenland
een huis of een stuk grond hebben, aldus een rapport dat voormalig minister
Donner (Sociale Zaken) een half jaar geleden publiceerde. In de helft van de
gevallen was er daadwerkelijk iets mis.

In totaal werd er in 2009 voor 13,1 miljoen euro aan vermogen en onroerend goed
getraceerd in het buitenland, gemiddeld zo'n 70 duizend euro per zaak.
Voorgaande jaren laten vergelijkbare cijfers zien. Het aantal Turkse
fraudegevallen is het hoogst, met 115. Dat is ook het enige land waarin het
aantal is gestegen in 2009. In de andere landen nam het aantal af of het bleef
het gelijk ten opzichte van 2008. 'De resultaten zijn afhankelijk van de
medewerking van de lokale autoriteiten', zegt Dominic Schrijer, wethouder Werk
en Inkomen van Rotterdam. Vorig jaar telde Rotterdam elf van zulke fraude zaken.
In de helft van de gevallen ging het om bijstandsgerechtigden met een Turkse
achtergrond, gevolgd door Engelsen en Belgen. En bovendien, voegt een
woordvoerder van Divosa toe, heeft het verhaal wel enige nuancering nodig.'

Volgens Divosa zijn bij deze cijfers ook mensen meegeteld die een keer 'een
stukje grond met een paar geiten hebben geërfd'. 'Strikt genomen frauderen ze
omdat ze het stuk land niet hebben aangemeld. Maar uiteindelijk blijkt het stuk
land zo weinig waard dat het toch niets uitmaakt voor de uitkering', aldus de
woordvoerder.

Hoe het ook zij: VVD-Kamerlid Azmani blijft 'enorm geschrokken' en wil zo snel
mogelijk van staatssecretaris De Krom (VVD) weten hoe de 'fraude' mogelijk is.
'Fraudeurs moeten elke cent terugbetalen.'

LOAD-DATE: February 10, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               29 of 47 DOCUMENTS



                                 de Volkskrant

                            9 februari 2011 woensdag

SECTION: OPINIE EN DEBAT; Blz. 23

LENGTH: 970 woorden


Toets voor school

Als je de opiniestukken over de Eindtoets in het basisonderwijs zou moeten
samenvatten, moet de conclusie wel zijn dat het kwaad kan worden
gekarakteriseerd met een woord: Cito. Het is een woord dat synoniem is geworden
voor de doorgeslagen toetsmanie in het onderwijs.

Echter, wat is er mis met het toetsen van kinderen, om op deze manier in te
spelen op hun onderwijsbehoeften? Helemaal niets, lijkt me. Dat deskundigen of
degenen die daarvoor door willen gaan, toch te hoop lopen tegen het toetsen,
moet wel een andere oorzaak hebben. En die is er dan ook.

Het probleem zit niet in de toetsen zelf, maar in de manier waarop er vooral
buiten de scholen wordt omgegaan met de resultaten. Toetsen zijn namelijk, naast
het volgen van kinderen, verworden tot een instrument om scholen zelf te
beoordelen. En daar zijn ze niet voor bedoeld.

Het is duidelijk wie hier debet aan zijn: onze geliefde leiders en hun
secondanten, zoals bestuursraden, vakbonden, overlegorganen en natuurlijk
inspecties. De gevolgen laten zich raden. Inmiddels trainen kinderen zich suf op
proeftoetsen, sjoemelen steeds meer scholen met resultaten, wat overigens zeer
eenvoudig is, waardoor het beeld dat oprijst uit alle cijfers steeds minder
betrouwbaar wordt.

Hierop wordt weer nieuw beleid gebaseerd en zo hangt datzelfde beleid steeds
gevaarlijker uit het lood. Er dient dus te worden ingegrepen en snel ook. Toch
gaat dat niet gebeuren, niet door de overheid omdat er dan moet worden nagedacht
over een andere manier om de afrekenmanie in stand te houden en niet door de
scholen zelf vanwege de angst om met een slechte beoordeling uit de bus te
rollen.

Zolang meesters en juffen niet de moed hebben hun terechte woede om te zetten in
een wekenlange bezetting van Den Haag teneinde de overheid te dwingen tot
herbezinning, zullen onze kwaliteitskranten jaarlijks worden gevuld met
opiniestukken over dit onderwerp. Maar goed, een traditie erbij heeft ook zijn
charme.

Koos Tiemersma, schoolmeester te Kollumerzwaag

Wij zijn Henk en Ingrid

We hebben de brochure van de opera binnen. Wij zijn de Henken en de Ingrids die
toevallig van deze muziek houden. Rijk zijn we niet. Van onze club zijn er
mensen die de hele week hard werken en we gaan dus altijd op zondag.

We zitten altijd zevende rang met een enkele keer een uitwijk naar de vijfde
rang. De opera heeft de rangen opnieuw ingedeeld. We kunnen voor 5 euro extra
naar de achtste rang, dat is dan 20 euro.

Uitwijken kunnen we niet meer want de plaatsen van de vijfde rang gaan van 35
naar 70 euro, een verdubbeling. De eerste rang gaat van 110 naar 130 euro. In
vergelijking veel minder. Waarom moeten wij het gelag betalen en de grote
graaiers niet? En meneer Wilders, waar bent u?

J.Albers, Hoorn

Duurzame energie

De bewering, dat windenergie, zonne-energie, waterkracht en aardwarmte samen
niet in staat zijn om in de toekomst een wereldbevolking van tien miljard mensen
van voldoende energie te voorzien, is onjuist (Ten eerste, 3 februari).

Als we een oppervlak zo groot als

Marokko volledig bedekken met zonnespiegelcentrales en zonnepanelen kan
voldoende energie worden gewonnen om het huidige mondiale verbruik aan kolen,
olie, gas en uranium te vervangen. Ook in de toekomst kan zonne-energie de
toegenomen wereldbevolking volledig van energie voorzien, want de woestijnen op
aarde zijn veel groter dan Marokko. Zelfs bij een hoger gemiddeld
welvaartsniveau blijft dit waar.

Om een volledig duurzame energievoorziening te bereiken, moeten de investeringen
in de infrastructuur voor energie structureel omhoog. Een belangrijk onderdeel
van die infrastructuur is een intercontinentaal netwerk van
elektriciteitsleidingen, zoals Rem Koolhaas heeft ontworpen.

De economische groei moet gestalte krijgen in een vergroting van het tempo
waarin windparken, zonnespiegelcentrales en zonnepanelen worden geïnstalleerd.

Dit vergt politiek leiderschap, want de vergroting van duurzame investeringen
gaat ten koste van de particuliere consumptie, en zal daarom veel tegenstand
ondervinden. De opbouw van de duurzame energievoorziening zal decennia vergen.

Daarom is het tevens nodig om het energieverbruik per persoon in de

ontwikkelde wereld te verminderen.

Evert du Marchie van Voorthuysen, Groningen, Stichting GEZEN

Andere wereld

Na het lezen van het stuk van Rens van Tilburg (Opinie & Debat, 7 februari) dat
de bankiers wel klaar zijn met de crisis en ze daarom vooral bij de les moeten
worden gehouden, viel mij op de volgende pagina het kleine ANP-berichtje op dat
topman Bob Diamond van de Britse bank Barclays over 2010 een bonus van 10,7
miljoen euro kan ontvangen.

Voor de volledigheid is het goed om te vermelden dat deze zelfde Barclays bank
vorige week de gehele sectie 'financial planning' heeft opgedoekt en daarmee
duizend personeelsleden ontslag heeft aangezegd.Deze aanvulling onderstreept nog
eens dat de topmensen van de banken kennelijk in een andere wereld leven.

Rik Niemeijer, Aalten

Moslim Mozart

Volgens haatzaaier Wilders is er geen islamitische Mozart, Gerard Reve of Bill
Gates. Het is de taak van elke krant om de kortzichtigheid van deze bewering aan
te tonen.

Laat zien dat de islam aan de wieg heeft gestaan van de romantische literatuur.
Dat zonder de islam er geen Renaissance zou zijn geweest. Dat de Arabische
muziek wereldwijd misschien wel bekender en meer gewaardeerd is dan Mozart.

Niet later zeuren dat links geen antwoord heeft op de retoriek van populistisch
rechts, maar zelf je verantwoordelijkheid oppakken!

Marcus van Engelen, Leiden

Coen Brothers

Er is niks mis met de films van de gebroeders Coen, hoor. Integendeel, maar
kunnen jullie er íets minder reclame voor maken in de krant?

Dat begint irritant te worden. Net alsof de Lidl een partij goedkope dvd's heeft
ingekocht en er nu zo snel mogelijk weer van af moet. Maarten Versteegh, Wijk
bij Duurstede

LOAD-DATE: February 9, 2011

LANGUAGE: DUTCH; NEDERLANDS

GRAPHIC: Leerlingen van de basisschool De Appelhof in Druten leggen de
Cito-toets af. Foto Marcel van den Bergh / de Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               30 of 47 DOCUMENTS



                                 de Volkskrant

                            8 februari 2011 dinsdag

SECTION: OPINIE EN DEBAT; Blz. 18

LENGTH: 951 woorden


Geachte mevrouw Bijsterveldt,

In het interview in de Volkskrant las ik dat u de hoogleraren liever voor de
collegezaal aan het werk had gezien dan in toga door Den Haag te zien paraderen
(Binnenland, 7 februari).

Ik neem aan dat uw idee dat hoogleraren nauwelijks onderwijs meer geven berust
op gedegen onderzoek van uw ambtenaren of op uw eigen ervaring. De mijne is in
ieder geval een heel andere.

Laat ik mij even voorstellen: ik werk een dag per week voor een groot
onderzoeksinstituut en vier dagen per week als gewoon hoogleraar hydrologie (zeg
maar water) aan de universiteit. In die vier dagen ben ik voorzitter van een
departement, verzorg ik twee vakken van elk 200 studiebelastinguren, en draag ik
substantieel bij aan nog eens twee van dergelijke vakken.

Bij een normaal aantal contacturen sta ik derhalve meer dan 200 uur per jaar
college te geven. Met voorbereiding en nakijkwerk is mijn onderwijstaak 0,4 fte,
net als die van al mijn collega's. Voor collega's aan alpha- en
gamma-opleidingen kan die onderwijstaak trouwens oplopen tot 0,6 fte, ook voor
hoogleraren.

De huidige praktijk van het hoger onderwijs is dat geen vakgroep of faculteit
het zich kan veroorloven hoogleraren uit te sluiten van het geven van college.
De verhouding staf en studentenaantallen laat dat eenvoudigweg niet toe.

Naast het geven van college houd ik mij bezig met de begeleiding van een
aanzienlijk aantal promovendi. Het begeleiden van promovendi is echter niet
alleen onderzoek, maar moet zeker ook als onderwijs gezien worden: we leiden
immers de toponderzoekers van de toekomst op, en goed ook.

In mijn omgeving zijn alle hoogleraren dus voordurend bezig met onderwijs. Als
uit onderzoek van uw ambtenaren of uit uw eigen ervaring anders blijkt, dan word
ik graag gecorrigeerd. Als uw vaststelling, zoals ik vermoed, nergens op berust,
zou ik u willen verzoeken deze te nuanceren, omdat deze schadelijk is voor het
imago van het universitaire onderwijs en de steun daarvoor bij de bevolking.

Uiteindelijk treft dat op lange termijn ook de kinderen van Henk en Ingrid, en
daar ben ik er trouwens zelf ))n van, in hun streven zich door hoger onderwijs
maatschappelijk te verbeteren.

Marc Bierkens, hoogleraar hydrologie

De weg naar school

Tweede Kamerlid Plasterk (PvdA) reageert op het kabinetsbesluit een
politie-opleidingsmissie naar Afghanistan te zenden (Opinie & Debat, 5
februari). De voormalige onderwijsminister stelt dat Afghaanse politieagenten
onderwijs krijgen en dat er daarom geen geld overblijft voor een schoolgebouw.

Gesteld dat dit waar is meneer Plasterk, hoeveel onderwijzers en Afghaanse
kinderen zullen het door u gewenste schoolgebouw gaan bevolken als de weg er
naartoe bezaaid is met hinderlagen, bermbommen en sluipschutters?

Patrick Hogenboom, Maastricht

Bankiers en klantlogica

Met veel belangstelling het artikel over de bankiers gelezen die nu uit een
ander vaatje zouden tappen (Economie, 3 februari). Vooral de opmerking van
Gerrit Zalm dat ABN Amro nu probeert te denken vanuit de klantlogica.

Toen ik afgelopen jaar de overstap moest maken als rekeninghouder van Fortis
naar ABN Amro ontving ik veel glossy aandoende brochures hoe goed en mooi het
wel niet is bij mijn nieuwe bank.

Er zat ook een boekwerkje tussen verstopt getiteld de 'Rechten van de bank en de
plichten van de rekeninghouder'. Toen ik bij het bankkantoor vroeg waar het
boekje was met de 'Rechten van de rekeninghouder en de plichten van de bank'
viel er een stilzwijgen. Dit boekje moet kennelijk nog steeds geschreven worden.

A.J. van Pelt, Hellevoetsluis

Modern mecenaat

Michael Defuster stelt dat de persoonlijke betrokkenheid van schenkers, die een
eigen CultuurFonds op Naam hebben ingesteld, zeer beperkt zou zijn (Opinie &
Debat, 29 januari). En dat deze vorm van mecenaat niet meer van deze tijd is.

Wij zijn blij dat Defuster het mecenaat agendeert, maar wij zijn het niet eens
met de inhoud van zijn betoog.

Het Prins Bernhard Cultuurfonds heeft zich in zeventig jaar ontwikkeld tot de
grootste intermediair voor (cultuur)mecenaat in Nederland, met meer dan 260
CultuurFondsen op Naam.

Bij het starten van een CultuurFonds op Naam bepalen instellers zelf naar welke
cultuurvorm(en) het geld gaat en zijn ze vaak zeer betrokken bij de bestedingen.
Onze adviseurs houden de mecenassen op de hoogte van elke uitgave uit hun fonds
en stellen hen in staat om de ondersteunde personen of projecten te volgen
tijdens repetities, exposities of andere ontmoetingen.

Dankzij de persoonlijke contacten is de nieuwe mecenas bij het Prins Bernhard
Cultuurfonds meer dan alleen de financier.

Daarnaast sluit de laagdrempelige wijze waarop een CultuurFonds op Naam kan
worden ingesteld aan bij de behoefte van veel bevlogen cultuurliefhebbers om het
heft in eigen handen te nemen. Juist nu.

Adriana Esmeijer, directeur Prins Bernhard Cultuurfonds

Proces Wilders

Geert Wilders vond het om strategische redenen dom van de VVD en het CDA om voor
de Statenverkiezingen van 2 maart een besluit te willen nemen over de nieuwe
missie in Afghanistan.

Ik vind het dom van de rechtelijke macht om het proces tegen Wilders een maand
voor de verkiezingen te heropenen en niet erna, dus wekenlang gratis zendtijd
voor de PVV.

Jippe Hoekstra, Rouveen

Tahrirplein

In de Volkskrant van 5 februari wordt op diverse plaatsen melding gemaakt van
honderdduizenden betogers op het Tahrirplein in Cacro.

Maar vorige week werd nog voorgerekend dat er op dit plein maar zo'n 80.000
betogers passen. Draaiden de betogers ploegendiensten?

Fred Dekker, Den Haag

Standbeeld

Als eerste slaan we de een na laatste bladzijde van de Volkskrant open en
genieten van de 'streken' van Sigmund. Na al die jaren is een standbeeld voor
Sigmund echt op zijn plaats.

Wil Erkamp, Alkmaar

LOAD-DATE: February 8, 2011

LANGUAGE: DUTCH; NEDERLANDS

GRAPHIC: Meer dan 500 hoogleraren protesteren eind januari in Den Haag tegen de
plannen van het kabinet-Rutte. Foto Martijn Beekman / de Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               31 of 47 DOCUMENTS



                                 de Volkskrant

                            5 februari 2011 zaterdag

Een begrip als 'kopvoddentaks' zou in Amerika geen ingang vinden

SECTION: OPINIE EN DEBAT; Blz. 28

LENGTH: 1795 woorden


Wat zijn de verschillen en overeenkomsten tussen Tea Party en PVV? laten we
beginnen met een korte reis terug in de tijd, op zoek naar de wortels van het
Amerikaanse populisme.


De eerste halte is 1939. Dat is het jaar waarin de film Mr. Smith Goes to
Washington uitkwam. Een echte Hollywood-klassieker, gemaakt door de vermaarde
regisseur Frank Capra, die bijvoorbeeld ook It's a Wonderful Life op zijn naam
heeft staan. Hoofdpersoon is Jefferson Smith, gespeeld door James Stewart. Deze
Jefferson Smith is het idealistische hoofd van een jongensvakantiekamp in een
niet nader genoemde westelijke staat Montana of Idaho of Colorado. Een van de
twee senatoren van de staat komt te overlijden, en de gouverneur kiest Smith om
hem op te volgen. Vol eerbied voor zijn collega-senatoren en voor het roemruchte
instituut dat de Senaat is, arriveert Smith in Washington. Maar na verloop van
tijd komt hij er achter dat hij alleen maar is uitgekozen vanwege zijn
onervarenheid en naiviteit en dat met name de gouverneur en de andere senator
van zijn staat, voor wie hij altijd zoveel achting heeft gehad, hem willen
gebruiken om een duistere landtransactie door de Senaat te loodsen. Hij komt
steeds meer met zijn rug tegen de muur te staan, en in wanhoop grijpt hij naar
het laatste middel dat een senator ter beschikking staat: hij begint een
filibuster, hij voert twee dagen non-stop het woord. Ondertussen speelt er nog
een amoureuze affaire met een gehaaide journaliste, die vervuld is van cynisme
over het politieke bedrijf, maar geleidelijk valt voor de overrompelende
eerlijkheid van Smith.


De film is een schoolvoorbeeld van populisme, maar dan wel links-populisme. Hier
wordt een eenvoudig man geportretteerd, die het goede vertegenwoordigt.
Tegenover hem staat het kwaad in de vorm van een politieke machine die draait op
geldelijk gewin en machtsmisbruik. Alle eerlijke, hardwerkende Amerikanen denken
dat er in Washington over hun belangen wordt gewaakt, maar in werkelijkheid is
het een plek vol listen en lagen. 'I wouldn't give you two cents for all your
fancy rules if, behind them, they didn't have a little bit of plain, ordinary
kindness a little looking out for the other fella, too', roept Smith tijdens
zijn filibuster uit.

We reizen door naar 1891. Dit is het jaar van de oprichting van de People's
Party, de grootste en belangrijkste populistische partij die de Verenigde Staten
ooit hebben gehad. Een partij die vooral werd gedragen door katoenboeren in het
zuiden en kleine graanboeren in de Plains-staten. Boeren die het zwaar hadden en
zich verdrukt voelden door grotere machten als de banken en de spoorwegen.

De partij werd invloedrijk om twee redenen: omdat ze bij de
presidentsverkiezingen van 1892 een rol van betekenis speelde in de campagne
door enkele fameuze sprekers zoals Mary Lease uit Kansas die de boeren opriep
'to raise less corn and more hell', en die haar gehoor voorhield dat Amerika
niet langer werd geregeerd door 'a government of the people, by the people and
for the people', maar door 'a government of Wall Street, by Wall Street and for
Wall Street'. Het maakte de campagne van 1892 tot een zeer onstuimige en het
leverde de presidentskandidaat van de People's Party bijna 10 procent van de
stemmen op .

De tweede reden waarom de People's Party een kracht van betekenis was: vier jaar
later, in 1896, zag de partij af van een eigen presidentskandidaat en gaf haar
steun aan de man die misschien wel de grootste populist in de Amerikaanse
geschiedenis kan worden genoemd: William Jennings Bryan, een Democratische
afgevaardigde uit de landbouwstaat Nebraska, een jonge kerel toen nog en een kei
van een redenaar (categorie Barack Obama of misschien nog wel een klasse hoger).
Bryan was een vurig voorstander van de zilverstandaard, dat wil zeggen: de
Amerikaanse munt zou nog slechts ten dele moeten worden gekoppeld aan het goud,
waardoor er enorm veel geld bijgedrukt kon worden, en dat zou allemaal in handen
komen van de kleine man. Hij beschouwde zich als een vijand van de banken en
grote bedrijven en was een overtuigd tegenstander van de evolutieleer. Door zijn
aanhangers werd hij de Great Commoner genoemd, de grote man van het gewone volk.

Bryan was ook een zeer energiek man. Tijdens de campagne van 1896 reisde hij
meer dan 30 duizend kilometer en hield zo'n 600 redevoeringen. Maar het mocht
niet baten. Het Oostkust-establishment deed er alles aan om hem de voet dwars te
zetten, de meeste kranten zagen hem als een rare snuiter uit het westen. De New
York Times noemde hem een 'onverantwoordelijke, ongeordende, onwetende,
bevooroordeelde, maar pathetisch eerlijke zonderling'. De Republikein McKinley
won de verkiezingen. En vier jaar later, toen Bryan wederom de Democratische
nominatie veroverde, haalde hij het weer niet. Maar zijn enorme aanhang was een
teken aan de wand.

Tot zo ver onze reis naar het verleden. Ik had natuurlijk ook andere
bestemmingen kunnen selecteren, maar ik heb deze twee voorbeelden de film van
Frank Capra en de kandidatuur van Bryan vooral gekozen omdat ik wil aangeven dat
het populisme in de VS bepaald niet alleen of in de eerste plaats een rechtse
achtergrond heeft. Vanwege de hedendaagse Tea Party en vanwege het karakter van
populistisch ingestelde partijen in Europa zijn velen geneigd te denken dat het
populisme van rechts komt, maar dat is in elk geval in de VS slechts deels het
geval.

Laat er geen misverstand over bestaan: de Tea Party is een overwegend
rechts-populistische beweging. Maar die heeft zo snel weerklank gevonden omdat
er in Amerika een brede ondergrond aan populistische sentimenten bestaat die
zowel vanuit rechts als vanuit links is gevoed. Die sentimenten steken ook
geregeld de kop op in de politieke mainstream. Zelfs politici die al hun halve
leven hebben doorgebracht in Washington, zijn in staat om in een
herverkiezingscampagne te doen alsof ze het politieke spel in de hoofdstad enorm
verafschuwen en dat ze hun volgende termijn vooral willen gebruiken om de boel
daar eens flink op te schudden. Want dat is een boodschap die er altijd wel
ingaat bij grote groepen kiezers.

Die traditie is veel zwakker in Nederland. Natuurlijk: we hebben ooit
Hadjememaar gehad, de Amsterdamse zwerver die met de Rapaille Partij een zetel
in de Amsterdamse gemeenteraad wist te veroveren. De NSB had populistische
trekken en volgens sommige historici zelfs de SDAP in haar beginjaren, net zoals
later de SP. Er was Koekoek met zijn Boerenpartij. Maar eigenlijk is het
populisme pas echt tot bloei gekomen met de PVV .

Hoe verhoudt het populisme van Wilders zich tot dat van de Tea Party? Laat ik
beginnen met de overeenkomsten:

n Woede over wat wordt gezien als de teloorgang van klassieke normen en waarden.
Die woede vertaalt zich in grote afkeer van en argwaan jegens alles wat links en
progressief is. Zowel bij de Tea Party als bij de PVV leeft het gevoel dat er
een progressieve elite aan de macht is, waarvan de leden elkaar permanent de bal
toespelen en buitenstaanders consequent op afstand houden.

n In het verlengde daarvan staat ook het internationalisme in een kwade reuk.
Diezelfde elite zou niet echt de Amerikaanse c.q. Nederlandse belangen voorop
stellen, maar zich instellen op een internationale orde waarin de nationale
identiteit vervaagt.

n Zowel de PVV als de Tea Party is beducht voor de komst van immigranten, zij
het dat de motieven niet helemaal parallel lopen. In Amerika is het de illegale
immigratie en de daaruit resulterende druk op de arbeidsmarkt die de meeste
toorn wekt, met name in staten die grenzen aan Mexico. De Nederlandse PVV wil de
hele immigratie sterk aan banden leggen, en vooral uit islamitische landen.

Dat zijn de overeenkomsten. Maar er zijn ook duidelijke verschillen:

n De Tea Party is een veel lossere beweging dan de PVV, die duidelijk is
gegroepeerd rond een onbetwiste leider: Geert Wilders. In Amerika zou je
eigenlijk beter kunnen spreken van Tea Parties, voornamelijk maar niet
uitsluitend gelieerd aan de Republikeinse partij. In bijna elke staat zijn de
accenten weer anders. En er is zeker geen onbetwiste leider. Sarah Palin speelt
een prominente rol, maar zelfs haar bewonderaars in de Tea Party betwijfelen of
ze de ideale presidentskandidaat zou zijn.

n De Tea Party wordt gekenmerkt door een sterk wantrouwen jegens de overheid,
met name de federale overheid. Die is uit haar krachten gegroeid, die heeft zich
diep in de schulden gestoken, die hindert de burgers vaak bij de ontplooiing van
initiatieven. Obama's hervorming van de gezondheidszorg, Obamacare, is
socialistische bedilzucht. Dit anti-overheidssentiment ontbreekt vrijwel bij de
PVV. Eigenlijk omarmt de PVV de verzorgingsstaat, en ze wil dat er niet wordt
getornd aan de sociale voorzieningen zie de discussie over de AOW.

n De plaats van de religie. Religiekritiek zoals de PVV die met name jegens de
islam bedrijft, speelt nauwelijks een rol in de Tea Party. Van de islam moet ze
waarschijnlijk weinig hebben, maar religieuze vrijheid staat voorop. Trouwens,
het kan geen kwaad om op te merken dat de Tea Party ook goeddeels vrij is van
racisme. Het is ongetwijfeld een overwegend blanke beweging, maar wat je ook van
allerlei Tea Party-prominenten kunt zeggen, niet dat ze zich laatdunkend
uitlaten over bepaalde raciale groepen.

n Ten slotte: het verschil in idioom. Dit is een glibberig terrein, omdat we
hier ook te maken hebben met algemene culturele verschillen. In Amerika wordt
het politieke spel vanouds hard gespeeld. Toch zie ik een begrip als
'kopvoddentaks' niet gauw ingeburgerd raken bij de Tea Party. Misschien is het
ook een verschil in gevoel voor humor. Een saillante Amerikaanse populistische
tekst is de tv-reclame die een conservatieve groepering in 2004 lanceerde tegen
Howard Dean, de gouverneur van de als liberaal bekend staande staat Vermont,
waar een mondaine levensstijl opgang doet. Deze Dean deed toen een gooi naar de
Democratische nominatie. In de reclame krijgt hij de volgende raad van een
'gewone' Amerikaanse kiezer: 'Take your tax-hiking, government-expanding,
latte-drinking, sushi-eating, Volvo-driving, New York Times-reading,
body-piercing, Hollywood-loving, left-wing freak show back to Vermont, where it
belongs.' Het is moeilijk uit te leggen, maar hierom moet ik meer lachen dan om
kopvoddentaks.

Paul Brill

Dit is een aangepaste versie van een inleiding die Volkskrant-redacteur Paul
Brill deze week hield op een studieconferentie van de Atlantische Commissie.
Volgens hem is wel wat af te dingen op de zielsverwantschap van de PVV in
Nederland en de Tea Party in de Verenigde Staten.

In de VS heeft het populisme meer traditie dan in Nederland

De Tea Party laat zich niet negatief uit over bepaalde raciale groepen

LOAD-DATE: February 5, 2011

LANGUAGE: DUTCH; NEDERLANDS

GRAPHIC: Geert Wilders Foto ANP Sarah Palin Foto AFP

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               32 of 47 DOCUMENTS



                                 de Volkskrant

                           3 februari 2011 donderdag

OM: geef beveiligers meer bevoegdheden

SECTION: BINNENLAND; Blz. 11

LENGTH: 426 woorden


Van onze verslaggever

AMSTERDAM Particuliere beveiligers moeten meer bevoegdheden krijgen, om de
politie te ontlasten. Zo zouden zij bij winkeldiefstal proces-verbaal kunnen
opmaken en eventueel handboeien of wapenstok kunnen gebruiken.

Dit bepleit Harm Brouwer, de topman van het Openbaar Ministerie. Hij vindt dat
de particuliere beveiliger in bijzondere gevallen kan worden aangesteld als
onbezoldigd opsporingsambtenaar: hij staat dan op de loonlijst van zijn bedrijf,
maar verricht als ambtenaar een aanhouding. Zo'n constructie is nodig om het
geweldsmonopolie bij de overheid te houden. Volgens de procureur-generaal is het
ondenkbaar dat de staat dit monopolie uit handen geeft.

Brouwer wijst op boswachters van Natuurmonumenten. Zij mogen bonnen
uitschrijven, processen-verbaal opmaken en soms een vuurwapen dragen. Zij zijn
buitengewoon opsporingsambtenaar (BOA). Vervoerbedrijven als NS en Connexxion
hebben ook BOA's in dienst: die dragen handboeien en een wapenstok.

Particuliere beveiligers met de 'V' op de revers hebben niet meer rechten dan
gewone burgers. Zij mogen op grond van artikel 53 van het Wetboek van
Strafvordering bij ontdekking op heterdaad een verdachte aanhouden. Daarbij is
fysiek geweld zoals vastgrijpen toegestaan, mits 'proportioneel' toegepast.

Brouwer stelt wel dat Nederland niet toe moet naar particuliere politie: 'Dan
ligt eigenrichting om de hoek. Dat mag onder geen beding.' Bij uitbreiding van
bevoegdheden moet de 'winkel-BOA' een certificaat halen en grondig worden
gescreend.

De Nederlandse Politiebond (NPB) wijst Brouwers plan van de hand. Ondanks grote
druk op de politie, zo stelt woordvoerder Jan Willem van de Pol, 'moet de
zwaardmacht bij de politie blijven'. Extra bevoegdheden voor beveiligers geven
'versnippering'. De burger weet straks niet meer welke uniformdrager wat mag. De
bond ziet liever meer agenten.

Carlo Cahn van de beveiligingsbrancheorganisatie VPB meent dat winkelbeveiligers
gebaat zijn bij meer bevoegdheden. 'Nu moeten ze op de dief blijven zitten tot
de politie komt.' Elders in de openbare ruimte lijkt hem dit niet nodig. Hij is
voor uitbreiding van het takenpakket. De circa dertigduizend particuliere
beveiligers willen de straat op om burgers aan te spreken op kleine
overtredingen, zoals over de stoep fietsen.

Emeritus hoogleraar politiestudies Kees van der Vijver is niet tegen een
experiment met winkel-BOA's. 'We moeten durven experimenteren.' Maar bonnen
uitschrijven, dat gaat hem veel te ver. 'De volgende stap is huiszoekingen
verrichten. Maar dat is toch echt politiewerk.'

LOAD-DATE: February 3, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               33 of 47 DOCUMENTS



                                 de Volkskrant

                            31 januari 2011 maandag

Mubarak weet dat de hele wereld meekijkt;
Zestien vragen over de onrust in Egypte

SECTION: TEN EERSTE; Blz. 2

LENGTH: 1078 woorden


Kan de Egyptische president Mubarak het vege lijf nog redden?

Dat moment is waarschijnlijk voorbij. Het kan snel gaan tijdens revoluties. Als
hij vorige week voor de televisie was verschenen en zijn aftreden had
bekendgemaakt, hervormingen en vrije verkiezingen had afgekondigd, empathie met
het volk had getoond, dan had hij wellicht nog met pensioen kunnen gaan in eigen
land. Hij zou niet als een groot vader des vaderlands de Egyptische
geschiedenisboeken zijn ingegaan, zoals zijn voorgangers Nasser en Sadat, maar
hij had gezichtsverlies kunnen voorkomen. Dat moment is nu voorbij. Het zal voor
deze moderne farao wel uitdraaien op een ballingschap in Saoedi-Arabië.

Maar hij zit er nog steeds.

Ja, hij hoopt waarschijnlijk dat de demonstranten vermoeid zullen raken en de
straat zullen opgeven. Of het bewust is gedaan, weten we natuurlijk niet, maar
hij heeft het leger zichtbaar op straat geplaatst, zonder opdracht hard op te
treden. We zien nu soldaten die zich verbroederen met het volk. Hij gokt erop
dat het verzet vanzelf ophoudt.

Kan dat?

Natuurlijk, al is de geest uit de fles. Het volk kan inderdaad gefrustreerd naar
huis terugkeren. Maar het kan ook, meer nog dan nu gebeurt, agressiever worden.
Dan zal het leger moeten ingrijpen met als gevolg een bloedbad, zoals twee
decennia geleden gebeurde in Peking op het Plein van de Hemelse Vrede.

Waarom grijpt Mubarak nu niet keihard in?

Egypte is niet het China van 1989. Hij weet dat de hele wereld, met voorop
geldschieter Amerika, meekijkt. En we weten ook niet of Mubaraks generaals dat
wel willen, schieten op het eigen volk. We hebben eerder gezien dat het leger
zich tijdens revoluties aan de zijde van het volk schaarde. Denk aan Roemenië,
in 1989.

Hebben de Amerikanen gefaald?

De Amerikaanse president Obama heeft Mubarak vaak genoeg opgeroepen meer
hervormingen in zijn land in te voeren. Maar dat deed hij achter gesloten
deuren, zodat het Egyptische volk nu ook de Amerikanen als de grote boosdoeners
ziet.

Hebben de Egyptenaren daarin gelijk?

De VS hebben Mubarak financieel flink onderhouden. Hij kreeg miljarden
overgemaakt en kon daarmee zijn leger moderniseren. De VS zagen de Egyptische
president als de belangrijkste bondgenoot in een verder vooral vijandige
omgeving. Hij speelde ook een belangrijke rol in het vredesproces tussen
Palestijnen en Israëliërs.

En nu?

De geschiedenis kan zich herhalen. Jimmy Carter ging de geschiedenis in als de
Amerikaanse president die in 1979 'Iran verloor'. De sjah van dat land was ook
een grote bondgenoot van de Verenigde Staten. De net als Carter als 'links'
getypeerde Barack Obama kan de geschiedenis ingaan als de president die 'Egypte
verloor'.

Wat moeten we denken van de zaterdag benoemde nieuwe vicepresident, Hosni
Suleiman?

Een 74-jarige bureaucraat, afkomstig uit het kamp van Mubarak. Harde man,
jarenlang baas van de geheime dienst. In Israël en ook de VS klonken zaterdag
goedkeurende geluiden, want hij heeft er mede zorg voor gedragen dat Egypte de
afgelopen jaren stevig jacht maakte op terroristen. Maar met loftuitingen uit
Amerikaanse en Israëlische hoek hoef je niet bij het Egyptische volk aan te
komen. Suleiman mist trouwens het charisma dat nodig is om uit te groeien tot de
nieuwe leider van het land.

In de Arabische wereld wordt het bestaan van het Israëlisch-Palestijnse probleem
vaak als excuus voor het lijden van het volk gebruikt.

Heersers in de Arabische wereld wezen vaak naar de 'zionisten', het ontstaan van
de staat Israël, als de bron van alle kwaad, als bron van de instabiliteit in
het Midden-Oosten. Maar als de demonstraties in de straten van Tunesië, Caïro,
Sanaa en Amman één ding bewijzen, is het dat die kwestie bij het gewone volk
nauwelijks speelt. De demonstranten willen meer democratie en een beter leven.
Ze zien niet Israël, maar hun eigen regering als de belangrijkste blokkade in
dat streven.

Wat willen de Egyptenaren eigenlijk?

Simpel gesteld willen de mensen die we de afgelopen dagen in de straten van
Caïro, Alexandrië en Suez zagen betogen maar één ding. Een beter leven, voor
henzelf en voor hun kinderen. Onderwijs, een baan met een redelijk salaris, een
huis, een auto wellicht. Het overgrote deel van de Egyptische bevolking leeft
van minder dan anderhalve euro per dag. Maak eens een wandeling door de
eindeloze sloppenwijken van Alexandrië, Caïro en Suez en je merkt dat je
waarlijk in Afrika bent. Met aan het roer een Big Man, die van geen wijken weet,
al dertig jaar niet.

De Egyptenaren die we de afgelopen dagen leuzen tegen Mubarak hebben horen
roepen, wat voor staat hebben die voor ogen?

Dat weten we niet. Egypte is geen Tunesië, waar de 'Arabische Lente' begon.
Tunesië heeft een vrij grote middenklasse en die staat traditioneel garant voor
stabiliteit. In Egypte is zo'n klasse afwezig. Je hebt de hele rijken, rijk
geworden door corruptie en nepotisme, en een grote, arme massa.

En van die mensen weten we niets?

Eigenlijk niets. Vergeet niet, we zagen de afgelopen dagen tienduizenden,
wellicht honderdduizenden, mensen op straat. Dat lijkt veel, maar er zijn 85
miljoen Egyptenaren. Waar waren zij? Wat denken zij? Wat willen zij? Willen ze
het Turkse model, of zien ze meer heil in het Iraanse voorbeeld?

Weten we dat niet?

O jawel, een groot deel van het volk staat een islamitische staat voor ogen,
strenger dan Egypte nu is. Zo was er niet lang geleden een onderzoek van het Pew
Research Center waaruit bleek dat 82 procent van de Egyptische ondervraagden
voor steniging was bij overspel. 90 procent kan geen enkele sympathie opbrengen
voor Joden, 77 procent is voor het afhakken van handen bij diefstal, 84 procent
is voor de doodstraf voor een moslim die van godsdienst wenst te veranderen.

Wat kan dat betekenen voor de toekomst?

In dat licht is het goed te weten dat de enige beweging in Egypte die goed
georganiseerd is, de Moslimbroederschap is. De kopstukken van deze beweging
hebben we de afgelopen dagen nauwelijks op straat gezien, maar reken maar dat ze
in de coulissen staan te wachten. Als er vrije verkiezingen worden gehouden, dan
is de kans groot dat zij een groot deel van de stemmen zullen binnenhalen, al is
het maar uit protest. Dat hebben we eerder gezien.

Waar dan?

Kijk naar de Palestijnse gebieden, waar in 2006 vrije verkiezingen werden
gehouden en ze waren eerlijk, daar was iedereen het over eens.

En wie won?

Hamas.

Rolf Bos

Zal Mubarak het houden, en zo niet, wat kunnen we dan verwachten? Wordt Egypte
een democratie of een Iran? Wat wil de bevolking eigenlijk?

LOAD-DATE: January 31, 2011

LANGUAGE: DUTCH; NEDERLANDS

GRAPHIC: Demonstranten op het Tahrirplein in Caïro. Ook zondag gingen duizenden
Egyptenaren de straat op. Foto AFP Een demonstrant is zaterdag gewond geraakt
tijdens een confrontatie met de oproerpolitie in Caïro. Foto AP

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               34 of 47 DOCUMENTS



                                 de Volkskrant

                            29 januari 2011 zaterdag

Met Jezus in je hart de crisis in;
Achtergrond Het Suriname van desi bouterse

SECTION: HET VERVOLG; Blz. 5

LENGTH: 1788 woorden


Er zijn twee Surinames. Er is het Suriname van de cynici en de wanhopigen,
waarin de regering alleen maar onheil brengt. En er is het Suriname van de
propaganda-afdeling van de regering, vervat in ontroerende tv-spotjes. In het
nieuwste spotje staan twee creoolse vrouwen voor een krot van rotte planken en
zinkplaat te vertellen over de zwaarte van hun bestaan: een stoet kinderen,
amper werk, amper geld, en dan nu die devaluatie, hogere prijzen en zwaardere
lasten. Hier is de onderkant van de samenleving aan het woord, snapt ook de
tragere kijker. Dan zegt de ene vrouw: deze maatregelen zijn goed. Want over
twee jaar, weet ze, zit de economie in de lift en zal het ook haar beter gaan.

Volgt een voice-over die opgewekt het nieuwe 'structurele verbeteringsprogramma'
van de regering aanprijst, op de toon waarop je 'Melk, goed voor elk' zou
zeggen.

De bedenker van het spotje heet Clifton Limburg, in de wandeling 'Limbo'
genoemd. Hij is de man die als journalist de Nationale Democratische Partij van
Desi Bouterse groot maakte door via radio en tv een stroom van volkshitserij en
haatzaaierij tegen de oude regering van Ronald Venetiaan te verzorgen. Nu is hij
gepromoveerd tot perschef van Zijne Excellentie president D.D. Bouterse, zoals
Limburg zijn baas in persberichten noemt, en verdient hij met het pluggen van
dit soort boodschappen 6,5 keer zoveel als een onderwijzer.

Mensen hebben gelachen om dat spotje: over twee jaar! Uit de mond van iemand die
leeft van een handvol euro's per dag en die, gedwongen door de
leefomstandigheden, waarschijnlijk al moeite heeft met het concept overmorgen.
Wat zouden ze haar betaald hebben om dat te zeggen?

Maar daarmee doen ze Limburg tekort. Want wat zegt de wasvrouw, die net zoals
haar hele straat NDP stemde, in navolging van wat ze net op de radio hoorde? 'De
benzine wordt over de hele wereld duur, dat is een internationaal ding.' En: 'De
vorige regering heeft al het geld opgemaakt, het is heel zielig dat ze nu geen
geld meer hebben.' En: 'Bouterse in drugs? Dat verzinnen ze in Holland om hem
zwart te maken.'

In dit Suriname is de president een leuke family man en diepgelovig christen,
die bekwame vakmensen op sleutelposten plaatste. Partijloze en kordate types uit
de wereld van het grote geld, zoals vice-president Robert Ameerali, minister van
Financiën Wonnie Boedhoe en Centrale Bankpresident Gillmore Hoefdraad. Mensen
die precies weten wat de fragiele Surinaamse economie nodig heeft.

In dit Suriname schrok dit droomteam zich te pletter van de financiele puinhopen
die de potverterende regering van Ronald Venetiaan had achtergelaten, inclusief
een peperdure verplichting in de vorm van reeds beloofde, maar nog door te
voeren salarisverhogingen voor alle ambtenaren (dat tikt aan: in Suriname werken
zes op de tien mensen voor de overheid).

Venetiaan liet stapels onbetaalde rekeningen achter, nam de dag voordat zijn
opvolger aantrad nog snel enkele politieke loyalisten in overheidsdienst en
ondertekende op de valreep aanvragen van partijvrienden voor lappen grond. Zo
zegt de nieuwe regeerploeg bij elke gelegenheid; je mag ze er gerust op citeren.

Met een ongekende dosis politieke moed ontwierp de nieuwe regering een pakket
hoogstnoodzakelijke maatregelen. De leiders maken zich er impopulair mee, maar
dat nemen ze op de koop toe, want Suriname wordt er beter van. Over twee jaar
al!

Er geloven heel veel mensen in dit Suriname, waarin feit, fictie en
oncontroleerbare beweringen niet meer van elkaar zijn te onderscheiden.

Die mensen worden doorgaans heel boos als andere mensen een ander Suriname
schetsen. Daarin is Bouterse een moordverdachte en grondwetschender, die
vriendjes en familieleden bedeelde met baantjes en hoge salarissen. Op cruciale
posities duiken ze op: mede-moordverdachten, mede-coupplegers, meelopers en
andere opportunisten. Alsook zijn zoon Dino, veroordeeld tot acht jaar cel
wegens drugs- en wapenhandel, en nu het hoofd van de nieuwe anti-terreureenheid
CTU, naar de gelijknamige club uit zijn favoriete Amerikaanse actieserie 24.

Bouterse schiep een orgaan met bekenden aan het hoofd, dat buiten het parlement
om in het buitenland geld gaat verzamelen voor 'grote investeringen', zoals een
zeehaven en een weg van nergens naar nergens dwars door het tropisch regenwoud.

In dit andere Suriname vormt dit geheel, van geldpot tot wapenvaardige
vertrouwelingen op topposities, de perfecte infrastructuur voor bijvoorbeeld een
geoliede narcostaat, om maar een dwarsstraat te noemen. Maar op dit laatste wil
niemand geciteerd worden. En daarmee zijn we terug bij de oncontroleerbare
beweringen.

Wat in Suriname onomstotelijke feiten zijn, is moeilijk te achterhalen, zo leert
maandenlang luisteren naar de wekelijkse persconferentie van de ministerraad. Er
zijn veel beweringen en weinig bewijzen, en gergeld ontstaat een ruzieachtige
sfeer als ministers botweg weigeren vragen te beantwoorden.

Zo is het niet duidelijk in welke staat de vorige regering de staatskas heeft
achtergelaten. Minister Boedhoe zwaait met A4'tjes en noemt bedragen. Maar
onafhankelijke controleurs als de Rekenkamer hebben zich al een paar jaar niet
actief met de overheidsfinanciën bemoeid. De informatie komt fragmentarisch en
veelal mondeling los.

De gewraakte salarisverhoging voor alle ambtenaren, afgesproken onder Venetiaan,
is deze maand uitbetaald. Het kost 'miljoenen' en is de belangrijkste reden voor
het crisispakket. Maar een dag later blijken de kosten een tikje anders te
liggen. En weer een dag later zijn niet de duurdere ambtenaren, maar het
opdrogen van de laatste restjes Nederlandse ontwikkelingshulp de hoofdreden voor
het 'verbeteringsprogramma', door tegenstanders 'vernietigingsprogramma'
gedoopt.

Wat de mensen wel weten, is dat hun regering ze fiks laat betalen om
onduidelijke tekorten te dekken. Terwijl diezelfde regering uitgaven doet
waarvan nut en noodzaak niet onomstotelijk vast staan en die buiten het
parlement om zijn bedisseld.

Zo krijgt bankpresident Gillmore Hoefdraad netto een kleine 10 duizend euro per
maand (een onderwijzer krijgt zo'n 400 euro). Zo kreeg het voltallige kabinet
van Bouterse een toeslag van 50 procent op het salaris. Zo werd het kantoor van
Bouterses vriend Ramon Abrahams, die minister mocht worden, opgeknapt voor 150
duizend euro. Zo least de regering een vliegtuig van de SLM voor circa 100
duizend euro per maand, opdat regeringsfunctionarissen op elk gewenst tijdstip
van en naar internationale bijeenkomsten kunnen vliegen. Zo is de status van
First Lady verheven tot baan, met bijbehorend salaris (2.000 euro per maand) en
staf. Ingrid Bouterse-Waaldring is druk met het bezoeken van senioren, openingen
verrichten en recepties bijwonen.

Ter geruststelling: de liefst vijf extra nationale vrije dagen die de regering
inmiddels uitdeelde, kosten geen geld, aldus vicepresident Robert Ameerali. Want
er wordt dan weliswaar niet gewerkt, 'maar er draaien dan ook geen airco's in de
kantoren. Deze week werd ook 25 februari tot feestdag verheven in 1980 deden op
die dag militairen onder wie Bouterse en Abrahams mee aan een staatsgreep.

Buiten gaat het leven door. Bij de 'winkelcentra staan de SUVs nog steeds rijen
dik. De bussen rijden weer, in afwachting van compensatie voor de hoge
dieselprijzen. Blijft die uit, dan gaat de boel escaleren', zegt de
hoofdonderhandelaar van de chauffeurs. 'Maar ik bedreig niemand.'

Surinamers hebben geleerd dat het geen zin heeft je permanent druk te maken. De
radio speelt golden oldies en terwijl journalisten op zoek gaan naar hamsterende
huisvrouwen die er niet zijn, halen mensen herinneringen op aan de crisis van
zo'n twintig jaar geleden. Toen was er pas inflatie, dat waren pas tijden!

Onverminderd druk is het in de kerk. De blijde-christenkerken van de
Pinkstergemeente en aanverwante stromingen zijn de laatste jaren als
paddestoelen uit de grond geschoten. In elke wijk zit er wel eentje, het is er
altijd bomvol. De bekeerde Bouterse roept te pas en te onpas 'die grote man
daarboven' aan; zijn achterban bestaat deels uit diepgelovige mensen.

Op de hoek van de Keizerstraat en de Fred Derbystraat verzekert een reclamebord
de passanten dat god van ze houdt. Als ze straks weer satéstokjes staan af te
wassen voor hergebruik dat gebeurde tijdens de ergste schaarste vroeger ook
hebben ze tenminste Jezus in hun hartje.

Hoge inflatie dreigt door unificatie

Op 20 januari heeft de Centrale Bank de officiele waarde van de Surinaamse
munteenheid, de SRD, ten opzichte van de Amerikaanse dollar in een klap met 20
procent verlaagd. Het doel was de formele bankkoers in lijn te brengen met de
zwarte dollarkoers op straat, waar de SRD sinds jaar en dag structureel minder
waard is. Zo'n parallelle straatmarkt komt vaak voor in ontwikkelingslanden,
wanneer de formele bankkoers weinig te maken heeft met de echte vraag naar
valuta en met het vertrouwen dat men heeft in munt en overheid.

Wie in Suriname SRD's voor zijn dollars wil hebben, verkoopt die op straat tegen
de hoogste koers. Wie dollars nodig heeft, kan ze amper vinden, of alleen tegen
woekerprijzen. Zo onttrekt een dikke valutastroom zich aan het formele
bankcircuit. Devaluatie naar het niveau van de informele koers kan hier een
einde aan maken. De zwarte koers is de afgelopen dagen evenwel verder opgelopen,
waardoor van 'unificatie' vooralsnog geen sprake is.

Unificatie behoort tot de standaard receptuur van het IMF. De ervaringen ermee
zijn wisselend. Het leidt tot minder verlies en meer valuta voor de overheid.
Maar er komt ook hoge inflatie van, zeker in zo'n mini-economie als de
Surinaamse, waar elk schroefje uit het buitenland moet komen en er weinig van
belang wordt geëxporteerd.

In Suriname werd een deel van de import al tegen de parallelle koers afgerekend;
die spullen zouden nu niet duurder hoeven te worden. Maar de handelaren gooien
straks waarschijnlijk overal een percentage op. Dat zij grof gaan verdienen aan
deze devaluatie, is een veilige voorspelling. Benzine, telefoontikken en
taxiritten zijn al minimaal 20 procent duurder geworden. Net als de roti,
product van meel, water, bakpoeder en boter of olie.

Omdat de overheid in geldnood zit, en bezuinigen kennelijk geen optie is, gaan
tegelijk de belastingen voor burgers fors omhoog. Een soortgelijk structureel
aanpassingsprogramma werd in 1991 ingevoerd in een poging de lege staatskas te
hervullen. Dat mondde uit in een sociaal drama met lege winkels. Men leefde toen
van de pakketten met levensmiddelen die familie uit Nederland opstuurde.

Bouterse in drugs? Dat verzinnen ze in Holland om hem zwart te maken

In Suriname ben je nog steeds voor of tegen Desi Bouterse, maar de president
heeft de schijn tegen. Het dagelijkse leven is voor de gewone man bijna
onbetaalbaar geworden. Door Sheila Sitalsing

LOAD-DATE: January 29, 2011

LANGUAGE: DUTCH; NEDERLANDS

GRAPHIC: Foto Guus Dubbelman / de Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               35 of 47 DOCUMENTS



                                 de Volkskrant

                            29 januari 2011 zaterdag

Nu zijn wij aan de beurt;
Reportage Kandidaat-statenleden PVV presenteren zich

SECTION: HET VERVOLG; Blz. 2

LENGTH: 2622 woorden


Enschede, Overijssel

'De tijden veranderen', zegt Edgar Mulder. 'Rechts is in de aanval. De burgers
staan aan onze kant.'

Hij zegt ook: 'Jullie hadden een revolutie in 1968. Dit is onze revolutie. Nu
zijn wij aan de beurt.'

Zalencentrum De Assinkhof in Enschede is omgeven door politie en gevuld met
trots. Daar zwiert Tweede-Kamerlid Martin Bosma binnen, enthousiast, Amerikaans.
Hij signeert zijn boek. De verkiezingen moeten nog komen, maar hier borrelt
alvast de overwinningsroes.

Vanavond is de avond van de nieuwe politieke sterren. Op deze geheimgehouden
locatie worden de kandidaten gepresenteerd van de Partij voor de Vrijheid. Ze
gaan het provinciehuis in Zwolle bestormen, zeggen ze zelf. Twaalf mannen en
vrouwen in vol ornaat, in opperbeste stemming. Want zij zijn aan de beurt.

Ze hebben familie en vrienden meegenomen. Als bij een diploma-uitreiking wordt
er omhelsd en gezoend. Bloemen. Duimen omhoog. De kandidaten, de familie en de
vrienden zien er prachtig uit: Italiaanse colberts, glimmende schoenen,
merkjeans, hoge hakken, een avondjurk. Dit is hun feest.

Er was een tijd dat ze liever niet uitkwamen voor hun overtuiging. Maar de
schroomvalligheid is weg. Kandidaat Ben Hermans, uit Diepenveen: 'Het is in het
verleden best lastig geweest om te zeggen: ik ben van de PVV. Maar dat verandert
nu snel. Het wordt steeds meer geaccepteerd.'

Kamerlid Marcial Hernandez: 'Je voelt dat de partij geworteld raakt in de
samenleving.'

Ze gaan zitten in de zaal en wachten op de voorganger, Geert Wilders, die
blakend binnenkomt, op het podium klimt en zegt: 'Hier worden kampioenen
gekweekt!' Hij zegt ook: 'Geen snoepreisjes meer, geen flauwekulsubsidies, geen
asielzoekers, geen minaretten wij willen Overijssel bevrijden!'

Beschaafd applaus.

De stoelen in het zaaltje zijn met tie-wraps aan elkaar gemaakt. De
plafondpanelen zijn door beveiligers gelicht. Een speurhond ging door de tassen
van de journalisten, die vooraf zijn gescreend en nu wat verweesd op een rijtje
stoelen mogen zitten achter in de zaal.

Het maakt allemaal niet uit. Het blijft hun feestje. Wat de rest van de wereld
vindt, doet er niet toe. Wie had gezegd dat het de PVV niet zou lukken, meedoen
in alle provincies? 'Wat jullie in de Volkskrant schrijven, of wat in Vrij
Nederland staat: het kan ons niet schelen', zegt Hernandez, met Martin Bosma
verantwoordelijk voor de lijst in Overijssel. 'Waarom zouden we ons druk maken
over links gedoe, als we weten dat we gelijk krijgen van de kiezer?'

De aanvoerder in Overijssel is Edgar Mulder. Sportieve verkoopdirecteur van 49;
drie kinderen, mooie vrouw, ex-VVD-stemmer. Geen politieke ervaring, maar zijn
speech is technisch uitmuntend, de timing perfect. 'Overijssel is geen provincie
van het Suikerfeest, of van de homohaat', zegt hij. En: 'Wij zijn niet tegen
cultuur. Maar het Zwanenmeer in rasta- en rap-uitvoering; die gaan Henk en
Ingrid niet financieren.'

Hij kent de partij al langer. Hij stemde LPF. 'Toen dat misging, heb ik tegen
mijn vrouw gezegd: de volgende ga ik helpen. En dat was Geert.'

Tweehonderd PVV'ers

Het was geen gemakkelijke opdracht voor Geert Wilders: stoom een kleine
tweehonderd mensen klaar voor de provinciale statenverkiezingen op 2 maart. Zijn
beste mensen had hij in Den Haag aan het werk, in de Tweede Kamer. Nu moest hij
twaalf regionale afdelingen gaan managen. Zijn partij zou gevaarlijk snel
groeien. Meer politici, is meer kans op rotzooi. Bovendien zijn de verkiezingen
voor de staten belangrijker dan ooit, omdat ze de regeringscoalitie, gedoogd
door de PVV, kunnen helpen aan een meerderheid in de Eerste Kamer. Voor de PVV
is dat misschien wel belangrijker dan meebesturen in de provincies.

Wilders wil 'vlammen' in de senaat, zei hij twee weken geleden. Ook al staat in
het PVV-verkiezingsprogramma dat de Eerste Kamer moet worden opgedoekt. 'Die had
zijn nut in de 19de eeuw, maar nu niet meer.' Er staat trouwens ook: 'De taken
van provincies kunnen sterk worden ingeperkt.'

Wilders is vroeg begonnen met het selecteren van PVV-kandidaten. Anderhalf jaar
geleden gaf hij zijn vertrouwelingen de opdracht in de provincie aan de slag te
gaan. Ieder kreeg een provincie toegewezen: Hero Brinkman in Noord-Holland.
Lucas Hartong in Zeeland. Richard de Mos in Noord-Brabant, André Elissen en Teun
van Dijck in Friesland.

Ze wilden vooral nieuwe mensen. Geen types uit de voorraad die de LPF en de
Leefbaar-partijen hadden achtergelaten. Nieuw talent, welbespraakt maar tegelijk
gehoorzaam aan de partijleiding. Discipline was belangrijk. Provinciale
kandidaten die op eigen gezag met de pers gingen praten (als Kitty Nuyts in
Limburg, en Ger de Neve in Noord-Brabant) werden van de lijst gegooid. 'Het is
één man die alles bepaalt', zegt De Neve. Toch heeft Wilders zich niet
persoonlijk met alle lijsten bemoeid. Hij wilde, toen zijn getrouwen klaar
waren, alleen de top zien.

Kandidaten werden via via geworven, of reageerden op de advertenties in
regionale kranten. Er zitten relatief veel mensen uit het bedrijfsleven bij,
ondernemers, maar ook politieagenten en (oud-)militairen. Ze gingen op gesprek
in Den Haag, en werden redelijk uitgebreid gescreend in een Haagse 'war room',
aldus Tweede-Kamerlid Roland van Vliet. Dat was nodig, nadat diverse
Tweede-Kamerleden in opspraak waren geraakt. Volgens diverse kandidaten werd
voornamelijk gezocht naar antecedenten op Google, volgens een methode die
veiligheidsdienst AIVD aan de partij had uitgelegd. Voor het inhuren van een
detectivebureau was geen geld.

Door de screening vielen diverse kandidaten af, onder wie Martijn Hurks in
Flevoland, die was aangehouden (maar niet veroordeeld) voor acties tegen
flitspalen. Hurks was eind vorig jaar juist door de partij gevraagd mee te doen.
Anderen mochten ondanks een veroordeling toch blijven: Max Aardema in Friesland,
of Frans van Rhee, die een Marokkaanse winkeldief sloeg.

Pech was er ook: de nummer 1 in Brabant, Ronald Dol, bleek ernstig ziek en trok
zich terug. Waar een tekort aan kandidaten dreigde, werd de lijst creatief
gevuld met mensen van buiten de provincie met name in Zeeland.

De nieuwe politici werden klaargestoomd volgens beproefd PVV-recept: in klasjes,
die een paar keer per maand bij elkaar kwamen. 'Daar merkte je of ze het echte
PVV-geluid in zich hebben', zegt Hernandez.

De klasjes zijn het grote voordeel van de PVV op andere partijen, vindt Arie-Wim
Boer, nummer 8 in Noord-Holland. 'We zijn een hechte groep geworden. Op het eind
kwamen we twee keer in de maand bij elkaar, 's avonds van zes tot elf, of de
hele zaterdag. Er is geen enkele andere partij die het zo doet.'

Ze kregen debattraining, interviewtraining, rollenspel. Ze kregen les in
protocol. Ze werden ook overhoord, met wat PVV'ers de 'quizjes' noemen.
Hernandez noemt het gewoon examens, die hij maandelijks afnam. Over vaderlandse
en Overijsselse geschiedenis, bijvoorbeeld. Maar hij liet zijn kandidaten ook
foto's zien van gedeputeerden: wie is dit, van welke partij, en waar staat-ie
voor? Wie hoge cijfers haalde, kwam hoog op de lijst. 'Ik was er nogal strikt
in. Maar dat kan ook liggen aan mijn militaire achtergrond.'

Van de dertig tot veertig kandidaten waarmee de klasjes begonnen, bleven er
uiteindelijk maar een paar over. In Friesland waren dat er vijf of zes, zegt
nummer 2 op de lijst, Otto van der Galiën, die eerder Statenlid was voor de SGP.
'Er zijn altijd de avonturiers en de gelukzoekers, die vallen vanzelf wel af.
Niet iedereen weet dat zo'n baan je twintig uur in de week kost. En sommigen
moesten nog veel leren. Je had erbij die een foto van Mariëtte Hamer te zien
kregen en niet eens wisten wie dat was.'

De PVV-lijsten in de provincies lijken op elkaar. Ze hebben politieke
nieuwelingen in de top in Zuid-Holland zelfs een lijsttrekker van 24 jaar, Vicky
Maeijer, beleidsmedewerker van de partij in Den Haag. Nieuwelingen hebben geen
last van oude banden, van eigenwijsheid, en zijn beter in de hand te houden. In
de subtop zitten vaak een paar ervaren regiopolitici, soms overgelopen van de
VVD (Jelle Hiemstra), de SGP (Otto van der Galiën) of zelfs de SP (Katie
Dolstra). Daarnaast staan op de lijsten meestal een of meer vertrouwelingen van
Wilders, onder wie enthousiaste vrijwilligers die zich in het verleden hebben
bewezen.

In elk geval vormen de lijsten een dwarsdoorsnede van de samenleving. 'We hebben
een directeur én een verpleegster', zei Geert Wilders trots, in Enschede.

Sint Nicolaasga, Friesland

Schuw als nachtdieren schieten de kandidaten een zaaltje in. Weg van de pers. De
pers bestaat uit tien mensen, maar alleen de lijsttrekker zal met ze praten en
later, op verzoek, de nummer 2. Een korte presentatie, een paar zinnen per
persoon, daar moeten de journalisten het mee doen. De PVV-politici zoeken de
openbaarheid, om er meteen weer uit te verdwijnen.

'Pas op, daar zit de Volkskrant', sist een man in de zaal. 'Die krant moet echt
kapot.'

Het is niet de beveiliging, die de Partij voor de Vrijheid anders maakt dan
andere partijen. Het is de schichtige, ongemakkelijke manier van doen. De
geheime locatie. De angst voor kritische vragen. Politiek achter gordijnen:
zelden spreekt een PVV'er vrijuit. In de provincie Gelderland geldt voor
kandidaten zelfs de regel dat alleen lijsttrekker Marjolein Faber vragen
beantwoordt. De rest moet zich stil houden, tot ze gekozen zijn.

In Hotel-Restaurant De Oorsprong, in Sint-Nicolaasga, hangt een geladen sfeer.
Er staat een schaal met Partij voor de Vrijheid-taartjes. Maar vrijwel niemand
eet ervan.

Iedereen is ongemakkelijk met de situatie: de kandidaten zelf, hun familieleden,
de journalisten, de actievoerders buiten aan het hek. De laatsten dragen mutsen
en capuchons en zijn van de Anti Fascistische Actie. Ze overleggen met een
politieman. Als de auto van Geert Wilders aan komt rijden, zullen ze er niet
voor gaan staan, zeggen ze. 'Fijn', zegt de politieman, 'dat we die afspraak
kunnen maken.'

Geert Wilders komt en maakt harde grappen over Job Cohen. 'We willen een Fries
Friesland', zegt hij. Met een eigen, Friese universiteit. En de traditie van het
kievitseierenrapen moet blijven bestaan.

De kandidaten kijken toe. Ze dragen mooie, brede, gestreepte stropdassen, in de
geest van Pim Fortuyn. Er zijn twee leraren bij, een paar ondernemers, een
directeur van een internationaal beveiligingsbedrijf, een politieman en een
singer/songwriter. Op hun websites, weblogs, op Facebook, LinkedIn en bij Hyves
is nauwelijks iets terug te vinden over hun ambities bij de PVV. Alsof ze zelf
nog niet zeker weten wat ze van hun politieke carrière moeten vinden.

De meesten zijn nieuw in het vak. Zoals lijsttrekker Max Aardema uit Drachten:
coördinator operationele zaken bij de politie en deltavlieger (ParaMax, heet
zijn bedrijf). Hij zegt: 'Ik realiseer me dat deze stap me negatieve reacties
kan opleveren, al heb ik die nog niet gehad. Maar dat is dan zo.'

Een paar dagen later maakt de Leeuwarder Courant bekend dat Aardema in het
verleden is veroordeeld, omdat hij een geboeide arrestant heeft geslagen. Zo
vergaat het meer nieuwelingen: uit de anonimiteit, lopen ze recht tegen de vuist
van de schijnwerpers aan. Van verhuurder van skûtsjes, docent of directeur zijn
ze ineens een PVV'er geworden.

Twaalf programma's

Zoals de PVV landelijk een nationalistische partij is, is de PVV op provinciaal
niveau een streekgebonden partij geworden. In alle programma's wordt de
eigenheid van de betreffende provincie benadrukt.

De provinciale programma's zijn beperkt, ze zitten in een ringband van een paar
A4'tjes. De hoofdlijnen zijn bepaald in Den Haag en regionaal ingevuld door de
kandidaten in de klasjes. Wilders zelf: 'Het moet geen eenheidsworst zijn. We
willen inhaken op wat er in de regio speelt.'

Dat leidt tot een mengeling van landelijk bekende thema's met een provinciaal
sausje. Veiligheid en bereikbaarheid. Een sterke economie, meer wegen, het
'boerenbedrijf wordt te veel gezien als noodzakelijk kwaad'. Geen windmolens,
een transparantere en kleinere provincie, minder opcenten. 'Geef het geld aan de
burgers, niet aan linkse kunstenaars.' En geen islamisering, dat spreekt
vanzelf. Geen hoofddoekjes in de provinciehuizen, geen moskeeën, geen
multicultisubsidies.

Lijsttrekker Marjolein Faber zegt tijdens de presentatie dat joden niet over
straat kunnen in Gelderland. Ze worden aangevallen en de pers schrijft er bewust
niet over. Een verslaggever van De Gelderlander vraagt haar waar en wanneer dat
is gebeurd, maar dat wil ze niet zeggen. Faber zegt alleen: 'In Gelderland.'

Middenbeemster, Noord-Holland

'En?', zegt Hero Brinkman, als het nieuwjaarsfeestje bij hem thuis ten einde
loopt. 'Wat vind je ervan? Er zit geen sportschooltype tussen, toch?'

Hero Brinkman is trots op zijn oogst: vijftien politici in spe, verzameld in de
woonkamer van zijn verbouwde boerderij in Middenbeemster. Zijn zoontje drentelt
langs het biljart, zijn vriendin gaat rond met bitterballen, zijn kandidaten
praten vrij. 'Hero houdt van openheid', zegt Arie-Wim Boer, de nummer 8. 'Daar
hou ik ook van.'

Boer komt van Leefbaar Purmerend, waarvoor hij vier jaar wethouder was. Hij is
PVV gaan stemmen, nadat zijn schoonmoeder werd vermoord en zijn dochter
misbruikt 'de ene dader kreeg 240 uur taakstraf, de ander was na 2,5 jaar vrij
wegens goed gedrag. Dat moet je toch aan het denken zetten.'

Als politicus heeft hij geleerd: 'Je moet weten waar de problemen zijn en je
moet de taal spreken van het volk.' Dat gaan ze dus ook doen. Nog is de
provincie een moloch, met mensen die niemand kent. 'Je zal zien: als wij er
zitten, weet iedereen wie de Statenleden zijn.'

Verkiezingsthema: 'De nieuwe Gouden Eeuw in Noord-Holland.'

'Het is toch te gek', zegt de nummer twee op de lijst, Cora Bot-Koeman, 'dat we
zo weinig met de rijkdom van onze provincie doen?'

Cora Bot heeft een bloembollenbedrijf in Andijk, Cora Tulips and More. Ze is van
het type ondernemer dat meer opduikt op de provinciale lijsten: het type dat
zich nooit eerder met politiek bemoeide, maar nu een kans ziet in de PVV. De
partij die geleid wordt als een onderneming. De partij voor de mensen die
voorheen nog gruwden van de politiek.

Ze reageerde op een advertentie van de PVV in het Noordhollands Dagblad:
kandidaten gevraagd. 'Ik mocht meteen bij Geert Wilders op gesprek, november
2009, en toen ging het rollen.'

Nu is ze, na Hero Brinkman, het belangrijkste PVV-gezicht in de provincie. 'Het
is nieuw voor me, maar thuis ging het altijd over politiek. Ik ben er mee groot
geworden. Ik wil me vooral inzetten voor de agrari-sector. Die moet alle kansen
krijgen.'

Hechte club of niet op het laatste moment verdwijnen twee kandidaten van Hero
Brinkmans lijst. Oege Bakker, culinair ondernemer te Naarden, vanwege
'persoonlijke omstandigheden'. Carlo de Bruin, de nummer 2, vanwege 'drukte op
het werk'. Een paar dagen na het nieuwjaarsfeestje stormt het: Carlo de Bruin
blijkt een project voor moslima's op te zetten, waarvoor hij subsidie heeft
aangevraagd bij de provincie Noord-Holland. Volgens Brinkman heeft hij ook geen
verklaring van goed gedrag terwijl hij eerder zei dat iedereen over zo'n
verklaring beschikte.

'Ach nee', zegt Brinkman door de telefoon. 'Ga je daarover schrijven? Waaróm
toch? Waarom schrijf je niet eens een keer over de PvdA daar gebeuren dat soort
dingen ook, hoor.'

Pas op', sist een man in de zaal, 'daar zit de Volkskrant. Die krant moet echt
kapot

Geen snoepreisjes meer, geen flauwekulsubsidies, geen asielzoekers, geen
minaretten wij willen Overijssel bevrijden!

Vroeger was het best lastig te zeggen dat je van de PVV bent, zegt een kandidaat
voor de provinciale statenverkiezingen. Inmiddels is bij de meeste PVV'ers die
schroomvalligheid weg. Ze gaan de provinciehuizen bestormen, zeggen ze nu. En de
stemming is opperbest. Want zij zijn aan de beurt. Door Toine Heijmans en Remco
Meijer

LOAD-DATE: January 29, 2011

LANGUAGE: DUTCH; NEDERLANDS

GRAPHIC: Presentatie van de kandidatenlijst van de PVV voor de provinciale
statenverkiezingen in Roermond. 'Je zal zien: als wij er zitten, weet iedereen
wie de Statenleden zijn.' Foto's Marcel van den Bergh / de Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               36 of 47 DOCUMENTS



                                 de Volkskrant

                            24 januari 2011 maandag

Bouterse saneert

BYLINE: Fokke Obbema

SECTION: OPINIE EN DEBAT; Blz. 18

LENGTH: 282 woorden


De maatregelen om de rust rond de Surinaamse dollar te herstellen kunnen een
averechts effect hebben.

Het gunstigste effect dat van de devaluatie van de Surinaamse dollar mag worden
verwacht, is dat de Surinaamse kiezers zich afkeren van Desi Bouterse. Ook zijn
eigen kiezers zullen aan hem gaan twijfelen na de bekendmaking van een
economisch shock-pakket.

In een land dat sterk van importgoederen afhankelijk is, raken de devaluatie van
de Surinaamse dollar met maar liefst 20 procent, in combinatie met extreme
belastingverhogingen voor benzine (plus 33 procent), tabak (50 procent) en wijn
(100 procent) gewone burgers als twee mokerslagen.

De bedoeling van de devaluatie is officieel om 'nieuwe rust en ordening' rond de
Surinaamse dollar tot stand te brengen. Er was sprake van een groeiende kloof
tussen de officiële wisselkoers en die op straat. Maar in plaats van rust
creëert de regering-Bouterse het tegendeel, vooral door de combinatie met
belastingverhogingen die bedoeld zijn het overheidstekort aan te pakken. De
maatregelen tasten de koopkracht van de Surinaamse burgers ernstig aan, waardoor
een zware recessie niet uit te sluiten valt. Het overheidstekort waar Bouterse
zich nu op zegt te richten, zal dan vanwege tegenvallende belastinginkomsten
alleen maar groter uitvallen.

Overigens wekten Bouterse en de zijnen tot dusverre niet de indruk met dat
tekort te zitten. De afgelopen maanden sprongen vooral de exorbitante salarissen
in het oog voor leden van de eigen clan of zijn naaste medewerkers. De bedragen
die daarmee zijn gemoeid, zijn op de gehele economie bescheiden. Maar de
symboolfunctie is sterk, vooral nu van de Surinaamse bevolking grote offers
worden gevraagd.

LOAD-DATE: January 24, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               37 of 47 DOCUMENTS



                                 de Volkskrant

                            24 januari 2011 maandag

'Ik verwacht geen tsunami aan internetklachten';
Victor Lebesque voorzitter van de Raad voor de Journalistiek

BYLINE: Ana van Es

SECTION: MEDIA EN MENSEN; Blz. 18

LENGTH: 1623 woorden


De eerste keer dat Victor Lebesque (70) een zitting bijwoonde van de Raad voor
de Journalistiek, sommeerde de voorzitter hem te zwijgen. 'Ik had het
verweerschrift opgesteld voor een collega van de Volkskrant. Maar ik was
vergeten me aan te melden. Dan kreeg je geen spreekrecht. Die voorzitters van
lang geleden waren rechter van beroep, streng, erg formeel. Ze stonden op grote
afstand van de journalistieke praktijk.'

Vorig jaar werd Lebesque, voormalig redacteur bij de Volkskrant en jurist, zelf
benoemd tot voorzitter van de raad. Hij is de eerste voorzitter in de
geschiedenis van de raad die afkomstig is uit de journalistiek. 'De beroepsgroep
vond de benadering te juridisch, men zocht een onafhankelijke journalist. Nou,
als het onafhankelijk moet zijn, dan kom je snel uit bij iemand die met pensioen
is.'

Steeds meer media erkennen de raad niet langer. Wat gaat u daaraan doen?

'Zaken die tegen hen worden ingediend, behandelen we zonder hun medewerking.
Maar dat ze niet meedoen, doet afbreuk aan het respect voor de raad. Wij doen er
alles aan om ze terug te krijgen, dat is in het belang van de journalistiek. De
raad is een instituut voor zelfregulering. Als dat niet functioneert, hangt ons
overheidsingrijpen boven het hoofd.'

Het gaat om grote spelers: De Telegraaf, HP/De Tijd, Elsevier, RTL Nieuws, TROS,
Nieuwsuur.

'Dat De Telegraaf niet meedoet, komt door een persoonlijke opvatting van de
hoofdredacteur, Sjuul Paradijs. Zijn voorganger, Johan Olde Kalter, nam gewoon
deel. Ik heb goede hoop dat De Telegraaf en HP/De Tijd terugkomen onder een
nieuwe hoofdredacteur. Carel Kuyl van Nieuwsuur heeft laten doorschemeren dat
hij weer verschijnt als er een zaak zou komen. Arendo Joustra van Elsevier was
tot voor kort voorzitter van het Genootschap van Hoofdredacteuren. In die
functie gaf hij ons een financiële bijdrage en alle steun. Maar als
hoofdredacteur wil hij niets met ons maken hebben. Dat is dubbel. Ook RTL steunt
ons financieel.

'GeenStijl en PowNews erkennen de raad ook niet. Maar de hoofdredacteur van
GeenStijl heeft wel een klacht ingediend tegen de Volkskrant. Moet hij mij eens
uitleggen hoe dat mogelijk is als hij de raad niet erkent. Die zaak hebben ze
overigens verloren.'

Wanneer moet de raad besluiten dat er onvoldoende draagvlak is?

'Dat die afvallers er zijn, is jammer, maar ik vind dat geen reden om te
twijfelen aan ons bestaansrecht. Als media massaal de raad de rug zouden
toekeren, is dat een reden ermee te stoppen. Maar dat is op dit moment een
ondenkbaar zwart toekomstscenario. De afgelopen maanden regende het klachten.
Als burgers niets in de raad zagen, zouden ze niet klagen. Ook journalisten die
een klacht aan hun broek krijgen, vinden dat meestal heel vervelend.'

Pas na drie maanden deed de raad ambtshalve uitspraak over de verslaggeving over
Ruben, de enige overlevende van de vliegramp in Tripoli. Waarom duurde dat zo
lang?

'Dat had veel sneller gemoeten. Maar een ambtshalve uitspraak moet door de
volledige raad worden gedaan. De Raad voor de Journalistiek bestaat uit 25
leden. Die uitspraak wordt geconcipieerd door iemand en gaat dan per e-mail
langs alle leden. Het kost tijd voordat iedereen zich erin kan vinden.'

Volgens de raad ging De Telegraaf over de schreef door te citeren uit een
telefoongesprek met Ruben. Tijdens die uitspraak was u nog geen voorzitter. Wat
vindt u van deze uitspraak?

'Het is een normale journalistieke reactie dat je dat telefoongesprek voert, dat
kan ik me goed voorstellen. Stel je voor: jij krijgt zijn dokter aan de
telefoon, en die zegt: 'Ruben ligt hier naast me, ik geef hem even.' Dat
interview was een primeur, dus dat je vervolgens de lezer daarover informeert,
kan ik me ook voorstellen. Maar de wijze van publicatie, vol op de voorpagina,
dat keur ik af.'

De raad kan geen sancties opleggen. Waarom niet?

'Tuchtrecht is alleen mogelijk binnen een besloten beroepsgroep, zoals bij
advocaten en artsen. En bij bepaalde organisaties, zoals de KNVB. Als je
voetbalt bij een club, word je automatisch lid van de KNVB en onderwerp je je
daarmee aan zijn tuchtrecht. Maar het bedrijven van journalistiek is totaal
vrij. Tuchtrecht is een ongeoorloofde inbreuk op de vrijheid van meningsuiting.
Wij zijn er alleen om een oordeel te geven.'

HP/De Tijd verliet de Raad met als argument: een klager kan beter naar de
rechter stappen.

'Dat is ook de opvatting van Arendo Joustra. Maar een rechter oordeelt volgens
heel andere normen. Het achterwege laten van wederhoor leidt bij de Raad voor de
Journalistiek meestal tot het gegrond verklaren van de klacht. Terwijl het bij
de rechter niet hoeft te betekenen dat een publicatie onrechtmatig is.

'Voor een gewone burger is de gang naar de rechter bovendien geen sinecure. Je
moet een advocaat hebben, griffiekosten betalen. Een kort geding kost al snel
tien- tot vijftienduizend euro. Dat is niet de meest voor de hand liggende weg
om genoegdoening te halen. De raad daarentegen is kostenloos, je hoeft niemand
mee te nemen, je vertelt gewoon je verhaal.'

Toch stappen klagers steeds vaker naar de rechter. Wordt de raad iets voor
minvermogende mensen?

'Kijk, wie schadevergoeding wil, moet naar de rechter. Maar ik weet niet of er
sprake is van een tweedeling. Er klagen ook bedrijven en maatschappelijke
organisaties. Onlangs nog het Openbaar Ministerie, tegen Zembla. Dus zelfs het
OM gaat naar de Raad voor de Journalistiek, niet naar de rechter. Mensen die uit
zijn op erkenning voor hun klacht en niet op schadevergoeding, die zijn bij de
Raad aan het goede adres.'

U heeft een twitteraccount. Met nul berichten.

'De raad twittert tegenwoordig persberichten en uitspraken. Daarom heb ik ook
een account aan gemaakt. Als pijprokend fossiel ga je dan met je tijd mee,
toch?'

Raakt het u dat op internet dergelijke kwalificaties over u rondgaan?

'Nee, ik vind dat wel vermakelijk. Op GeenStijl word ik ook uitgemaakt voor een
103-jarige fossiele vleesetende vingerplant. Het past bij het karakter van media
als GeenStijl en Pownews. Dat zijn media die ik niet altijd serieus neem.'

Nu kan alleen worden geklaagd over professionele journalisten. Die criteria
worden binnenkort verruimd. Wat gaat er veranderen?

'Je kunt bij de raad al sinds 2001 klagen over publicaties op bijvoorbeeld
GeenStijl. Maar op internet wordt ook veel geschreven door mensen die geen
journalist zijn. Straks kijken we daarom of er sprake is van een journalistieke
productie. Het gaat dan om een uiting die informatie van algemeen belang bekend
maakt via een medium dat zich richt op een breed publiek. Dit moet zich in de
praktijk uitkristallisereren, maar de raad gaat niet oordelen over alles wat er
op internet wordt gezegd.'

Stel: de schrijver van een populair weblog scheldt daarop zijn arts uit vanwege
een medische fout. De arts gaat klagen. Een zaak voor de raad?

'Dat kan zeker een journalistieke uitlating zijn. Ik geef toe: het terrein waar
wij ons over uitspreken, wordt enorm uitgebreid. Straks gaan we het gedrag van
mensen die geen beroepsjournalist zijn, toetsen aan onze eigen ethische normen.
Dat leidt misschien tot bemoeizucht. Maar iemand die een publiciteitsmedium
gebruikt om boodschappen van algemeen belang te verspreiden, zal toch moeten
beseffen dat daar niet alleen wettelijke, maar ook ethische normen voor
bestaan.'

Hoe moet een weblogger weten wat van de raad wel en niet mag?

'Uiteindelijk gaat het om een fatsoensnorm. Maar het is waar: voor een
internetter is het lastig af te leiden wat wel en niet kan.

'De Raad voor de Journalistiek heeft een Leidraad, maar die is niet uitputtend.
Ja, hoe kun je mensen die de regels niet kunnen kennen, houden aan regels die
hij wettelijk gezien niet hoeft te kennen? Ik heb daar geen antwoord op. Dat is
een probleem.'

Reguliere media laten het nu al afweten op de zitting. Waarom zouden bloggers en
twitteraars wel komen?

'Het is niet uit te sluiten dat het spookvertoningen worden. Eerst moet de
klager de juiste identiteit van de auteur achterhalen, dat is al geen sinecure.
Er is geen verschijningsplicht, maar de zaak wordt toch behandeld. De uitspraak
wordt gepubliceerd op de website van de raad en op Villamedia, maar de
internetter laat dat mogelijk koud.'

U hoopt dat het meevalt?

'Het aantal klachten dat nu binnenkomt over publicaties op internet, is beperkt.
Ik geloof niet dat we straks een tsunami aan klachten krijgen. Als in de
praktijk blijkt dat zittingen inderdaad spookvertoningen worden, zullen we ons
moeten afvragen of we op de goede weg zijn.'

Raad voor de Journalistiek

De Raad voor de Journalistiek, opgericht in 1960, is een zelfreguleringsorgaan
voor de Nederlandse journalistiek. De raad behandelt klachten over de werkwijze
van beroepsjournalisten. De raad doet binnen zes weken uitspraak en verklaart de
klacht gegrond, ongegrond of niet-ontvankelijk. Een samenvatting van de
uitspraak wordt gepubliceerd op internet en in het vakblad Villamedia. Toekennen
van schadevergoeding of het opleggen van sancties is niet mogelijk. Sinds kort
is onder bepaalde voorwaarden herziening van een uitspraak mogelijk.

De raad telt 25 leden, waarvan sinds 2009 vijf burgerleden. Zij moeten ervoor
zorgen dat de raad meer 'voeling met de samenleving' krijgt. De voorzitter van
de raad was van oudsher lid van de Hoge Raad of de Raad van State. Victor
Lebesque, voorzitter sinds oktober, is de eerste journalist in deze functie.

De grootste geldschieters achter de raad zijn de (dagblad)uitgevers, RTL
Nederland en de publieke omroep. Sinds 2009 krijgt de raad ook
overheidssubsidie.

'Stoppen met de raad is ondenkbaar toekomstscenario'

De Raad voor de Journalistiek gaat oordelen over publicaties op internet van
niet-journalisten. 'Het gaat om een fatsoensnorm. Al is het voor een internetter
lastig af te leiden wat wel en niet kan.' Door Ana van Es

LOAD-DATE: January 24, 2011

LANGUAGE: DUTCH; NEDERLANDS

GRAPHIC: Victor Lebesque: ik vind die onlinekwalificaties over mij wel
vermakelijk. Foto Guus Dubbelman / de Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               38 of 47 DOCUMENTS



                                 de Volkskrant

                            19 januari 2011 woensdag

Halbe Zijlstra pakt Henk en Ingrid junior Column Evelien Tonkens

BYLINE: Evelien Tonkens is bijzonder hoogleraar actief burgerschap

SECTION: OPINIE EN DEBAT; Blz. 23

LENGTH: 730 woorden


Hij ligt ergens te verstoffen, in de krochten van de ministeries. Jarenlang
ongebruikt. Maar nu we hebben hem hard nodig. De Tweede Kamer hoeft er maar naar
te vragen en staatssecretaris Halbe Zijlstra moet hem spoorslags afstoffen: de
emancipatieeffectrapportage, kortweg EER. Zoiets als een milieueffectrapportage
maar dan over vrouwen.

De EER toetst wat het beoogde effect van voorgenomen beleid is op de positie van
vrouwen. Omdat de EER kijkt naar vrouwen van verschillende etnische en
sociaal-economische achtergronden, is de EER informatief over alle groepen die
van de impliciete beleidsstandaard afwijken. Die standaard is meestal de gezonde
witte middenklasseman, zeg maar Norman (de norm-man).

Anders dan de milieueffectrapportage is de EER helaas nooit wettelijk verplicht
gesteld. Maar als de meerderheid van de Tweede Kamer er om vraagt, moet de
regering hem eigenlijk wel uitvoeren. Zo'n EER is hard nodig bij de beoogde
bezuinigingen van Zijlstra op het hoger onderwijs. Want die lijken vooral
ontmoedigend voor vrouwen, etnische minderheden en sociale stijgers, wier ouders
zelf niet hebben gestudeerd.

Zijlstra wil de komende vier jaar 1,5 miljard bezuinigen op het hoger onderwijs.
Dat betekent 2.500 docenten minder in 2012. Zijlstra wil de studiebeurs beperken
tot de bachelor. Aan een bachelor alleen heb je niets. Slechts de master geeft
kans op een goede baan. De student moet de master voortaan echter helemaal zelf
bekostigen of lenen. Dat zorgt voor een forse extra schuld.

Vooral studenten met lager opgeleide ouders zullen dat risico niet snel durven
nemen. De maatregel ontmoedigt dus vooral kinderen van lager opgeleiden en
andere armlastigen, en zet ze ertoe aan het hoger onderwijs voortijdig te
verlaten.

Langstudeerders (die meer dan 6 jaar doen over bachelor plus master) krijgen een
boete van 3.000 euro per jaar, bovenop het collegegeld van bijna 2.000. Ze
verliezen ook hun OV-kaart. De opleiding betaalt bovendien een boete van 3.000
euro per student per jaar. Een uitstekende impuls voor een zesjescultuur: zowel
student als docent heeft er zo immers belang bij dat de student met de hakken in
de sloot toch afstudeert, teneinde hoge boetes te vermijden.

Als docent zie ik weinig echte langstudeerders. Maar de enkelen die ik zie,
hebben er steevast dringende redenen voor. Vaak zijn het oudere studenten met
een grote deeltijdbaan of voltijdbaan en soms ook nog kinderen. Gaandeweg zijn
ze door vertraging hun medestudenten uit het oog verloren. Afstuderen wordt een
eenzaam avontuur achter hun computer in de avonduren. De relatie met de partner
lijdt er onder, met al te vaak scheiding tot gevolg. Waarbij meestal de vrouwen
met de kinderen achterblijven. Dus nog hogere werkdruk en meer studievertraging.
Bij een collegegeld van 5.000 euro haken ze zeker af. Weg is hun bijdrage aan de
kenniseconomie.

Jongere langstudeerders hebben een andere achtergrond. Vaak ijlen ernstige
problemen uit hun jeugd na of is bijvoorbeeld een van de ouders doodziek. Of ze
komen uit een milieu waar nooit iemand heeft gestudeerd en ontberen
studiezelfvertrouwen. Of ze kampen met oorlogstrauma's en taalproblemen. Eén
type student heb ik nooit onder de langstudeerders aangetroffen: Norman de
norm-man.

Op grond van deze ervaringen gok ik dat de plannen van de regering voor het
hoger onderwijs desastreus uitwerken voor de diversiteit in onze toekomstige
kenniseconomie. De maatregelen zullen vrouwen, studenten met lager opgeleide
ouders, migranten(kinderen) en vluchtelingen onevenredig treffen. Voor Norman
maakt het allemaal weinig uit. Zijn ouders betalen zijn hele studie en eventueel
ook die boete. Hij kan ook nog een extra studie doen of een bestuursfunctie
aanvaarden, en zo zijn voorsprong verder vergroten.

Zijlstra straft Norman dus niet met de beoogde maatregelen. Hij straft wel
Rachid en Fatma, alleenstaande moeder Mercedes en voormalig asielzoeker Kira.
Hij straft en ontmoedigt ook de kinderen van Henk en Ingrid, wier ouders nog
nooit een universiteit van binnen hebben gezien.

Het voorstel ligt nu bij de Raad van State, die deze effecten nog kan meewegen.
Moge de Tweede Kamer zo snel mogelijk een EER op de plannen van Zijlstra eisen.
Ik ga vrijdag in toga naar Den Haag om te protesteren. Honderden (Nor)mannen in
jurk, daar moet ik bij zijn.

Opinie.Volkskrant.nl/auteurs

Plan is vooral slecht voor vrouwen, minderheden en sociale stijgers

LOAD-DATE: January 19, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               39 of 47 DOCUMENTS



                                 de Volkskrant

                            18 januari 2011 dinsdag

'Vicky brengt Zuid-Holland hoop en bevrijding'

BYLINE: John Wanders

SECTION: TEN EERSTE; Blz. 6

LENGTH: 517 woorden


Van onze verslaggever

Rotterdam 'Wij zijn Henk en Sonja', zegt Henk Pragt uit Dordrecht, met zijn
hoofd wijzend naar de vrouw aan zijn zijde. 'Geen Henk en Ingrid, dus', voegt
hij er met een glimlach en een licht verontschuldigend handgebaar aan toe.

Het echtpaar-Pragt, vanuit de VVD-achterban overgewaaid naar de PVV, is
overtuigd fan van Geert Wilders. Zéér in hun nopjes zijn Henk (51) en Sonja (49)
met Wilders' gedoogrol in 's lands regering. De wind die waait op het Binnenhof
sinds het VVD/CDA-minderheidskabinet met PVV-gedoogsteun is aangetreden, is na
de jaren Balkenende een 'verademing', zeggen ze.

Angst voor de islam is dé reden waarom het echtpaar-Pragt zich 'bekeerd' heeft
tot het PVV-gedachtengoed. 'Nederlanders zijn verbazingwekkend slecht
geïnformeerd over het Midden-Oosten en de islam', vindt Henk. 'Veel mensen
baseren hun mening op wat ze zien in het Journaal', vult Sonja aan. 'Erg
jammer.'

Dat de partij hun expliciet heeft afgeraden een PVV-poster voor het raam te
hangen, zegt genoeg, onderstrepen beiden: 'Je hebt kennelijk daadwerkelijk zo
een baksteen door je ruit.'

Het zaaltje in Rotterdam-Zuid waar Wilders op deze maandagavond zijn
Zuid-Hollandse kandidaten voor de provinciale statenverkiezingen presenteert,
kent de gebruikelijke beveiliging: metaaldetectiepoortjes, explosievenspeurhond,
een klein legertje kleerkasten. Alle aanwezigen zijn vooraf gescreend.

Een 'verkeersinfarct' rond Rotterdam maakt dat de zaal half leeg blijft en de
aanwezigen lang moeten wachten op de komst van de leider.

'Hier in Zuid-Holland, de economische slagader van Nederland, de dichtstbevolkte
provincie van het land, hier klopt het hart van de PVV', begint Wilders, na
binnenkomst via een zijdeur. 'Hier en nergens anders wordt de bevolking meer in
de verdrukking gedrongen door de islamisering. Hier zie je minaretten
omhoogschieten als raketten. Nederland dreigt te verzuipen in een moeras van
massa-immigratie.'

Refererend aan het islamitische geweld tegen de orthodox koptische minderheid in
Egypte, trekt hij vanuit Alexandrië de lijn door naar Rotterdam-Zuid. 'Bijna een
miljoen mohammedanen in Nederland. De kopten gaan nu door een hel. Nederland
moet vandaag beslissen of wij ook kopten willen worden. Of wij ook een
minderheid willen worden in ons land, in onze eigen steden en dorpen. De PVV
zegt: 'nee!'. Wij laten ons niet omverwerpen.'

'Vicky staat symbool voor een nieuwe generatie Nederlanders', zegt Wilders over
zijn lijstaanvoerder in Zuid-Holland, de 24-jarige Vicky Maeijer uit Capelle aan
den IJssel. 'Ze heeft een master degree in International and European Public
Law. Vicky's team brengt in Zuid-Holland een boodschap van bevrijding en een
boodschap van hoop. Hoop voor christenen. Hoop voor blank en zwart. Hoop voor
homo's. Hoop voor Henk en Ingrid.'

'De eerste moskee van Nederland stond in Rotterdam', zegt de gespannen, jeugdige
lijsttrekker in haar acceptatiespeech. 'Van de moskeeën in Nederland staat 28
procent in Rotterdam. De grootste moskee van West-Europa staat in Rotterdam.
Genoeg is genoeg!'

´Nederland moet beslissen of wij ook kopten willen worden´

LOAD-DATE: January 18, 2011

LANGUAGE: DUTCH; NEDERLANDS

GRAPHIC: PVV-leider Geert Wilders en Vicky Maeijer, de PVV-lijsttrekker bij de
komende statenverkiezingen in Zuid-Holland. Foto ANP

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               40 of 47 DOCUMENTS



                                 de Volkskrant

                            18 januari 2011 dinsdag

Foto's uit Gaza, bedoeld om te confronteren

BYLINE: Rolf Bos

SECTION: UITGELICHT; Blz. 14

LENGTH: 565 woorden


De oorlog is nooit ver weg in Gaza. Hij kan zomaar opduiken bij een
straatstalletje in de overvolle markt van Gaza-stad. Je koopt er een glas
granaatappelsap (what's in a name). Wanneer de jonge verkoper hoort dat je
journalist bent, trekt hij ongevraagd zijn T-shirt omhoog. Op zijn buik staan
grote, rode littekens gekerfd. Scherfresten van een Israoelisch projectiel,
wijst hij. Nee, het doet geen pijn meer, zegt de verkoper, terwijl hij de
fruitpers hanteert.

Twee jaar geleden kwam een eind aan operatie Gegoten Lood, de Israoelische
legeractie die bedoeld was om de macht van Hamas in de Gazastrook te breken.
Jeruzalem was de voordurende raket- en mortieraanvallen zat die jarenlang vanuit
de Gazastrook op Israoelisch grondgebied werden uitgevoerd.

Nadat op 18 januari 2008, na drie weken strijd, een staakt-het-vuren werd
afgekondigd, kon de balans worden opgemaakt. Aan Palestijnse kant waren er rond
de 1.400 doden, aan Israoelische zijde 13. Een commissie van de Verenigde
Naties, onder leiding van de Zuid-Afrikaanse rechter Richard Goldstone, zou ruim
een jaar later concluderen dat aan beide zijden oorlogsmisdaden en 'mogelijk'
misdaden tegen de menselijkheid waren begaan.

De Israoelische regering wees de aanklachten van Goldstone c.s. furieus van de
hand. Israoel had, zo luidde de verklaring, tijdens operatie Gegoten Lood nimmer
bewust burgers tot doelwit gemaakt. Gericht of niet gericht, wie het nieuwe boek
van de Duitse fotograaf Kai Wiedenh¾fer ter hand neemt, zal zien dat de
burgerbevolking van Gaza tijdens die drie weken oorlog onmetelijk veel leed is
aangedaan.

Wiedenh¾fer (1966), die al sinds 1990 in Gaza komt, heeft enerzijds de plat
gebombardeerde gebouwen van de 'Strip' vastgelegd. Dat deed hij niet zelden in
vaag avond- of ochtendlicht, hetgeen een surrealistisch en afstandelijk effect
heeft.

Er is echter geen ontkomen meer aan als je de bladzijden opslaat waarop de
slachtoffers zijn afgebeeld van Gegoten Lood en eerdere confrontaties. Het zijn
rechttoe-rechtaan portretten, met korte stukjes tekst.

Jamila Al Habash. Tghreed Al Najjar. Zedan Abu Hamam.Umran Al-Bayomi. Hani Al
Jargi. Nasra Al Manaiya. Jamila Salman. Deeb Takfa.

Stuk voor stuk gewone burgers, maar allemaal verminkt voor het leven. Je ziet
geamputeerde ledematen, ogen waar geen licht meer in valt, hoofden die half
kapot zijn, diepe gaten in heupen en onderlichamen.

Deze foto's doen pijn aan je ogen, eigenlijk wil je maar een ding wegkijken. Het
maakt dat The Book of Destruction een bijzonder confronterend boek is geworden.
En dat was ook precies de bedoeling.

Kai Wiedenh¾fer, The Book of Destruction. Uitgeverij Steidl; 155 p.; EUR 35.
ISBN 9783869302072

Fotograaf: 'Ik ben de verwijten gewend'

Kai Wiedenh¾fer, die al eerder kritische fotoboeken over Israoel maakte, wordt
vaak verweten door Joodse- en pro-Israoelische groeperingen dat hij 'antisemiet'
is, een niet ongebruikelijke kwalificatie voor critici van het Israoelische
regeringsbeleid.

Onlangs werd in Parijs de galerie waarin zijn foto's getoond werden bestormd
door leden van de radicale Joodse Defensie Liga, een organisatie die door de VS
nota bene op de terroristenlijst is gezet.

Wiedenh¾fer: 'Ik ben het gewend, ik haal mijn schouders erover op. Ze noemen mij
een 'vriend van Hamas'. Nou, als er een organisatie is geweest die mij het
werken in Gaza onmogelijk wilde maken, dan was het wel Hamas.'

Fotografie Kai Wiedenh¾fer

LOAD-DATE: January 18, 2011

LANGUAGE: DUTCH; NEDERLANDS

GRAPHIC: Faiz Qadas (18), scholier. Geraakt door een mortiergranaat. Een raket
uit een drone trof de student Hani al-Jargi (16). Kleermaker Ibraihim Duweida
(25), getroffen door een raket, met Obeida (2). Abed Achmed Juma (65) in
december 2009 voor de resten van zijn huis in Mashruwa Amir, in het noorden van
Gaza. Heba Rajab (24). Tank beschoot demonstratie in 2006. Mumin SaØad (10).
Huis werd verwoest door artillerievuur. Ambtenaar in opl. Haula Fati Jabr (21).
Granaatscherven operatief verwijderd. Hassan Sakoud (19), met een granaatscherf
in zijn hoofd. Deeb Takfa (23), boer. Stapte op een landmijn uit 2005.

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               41 of 47 DOCUMENTS



                                 de Volkskrant

                            14 januari 2011 vrijdag

Stoerheid zonder effect

BYLINE: Raoul du Pré

SECTION: OPINIE EN DEBAT; Blz. 20

LENGTH: 343 woorden


Steeds opnieuw botst het asielbeleid op juridische bezwaren. Van effectief
beleid is al lang geen sprake meer.

Het vreemdelingenbeleid dreigt terecht te komen in een gevaarlijke draaikolk.
Het patroon: politici maken strenge plannen, worden door juristen gewaarschuwd
dat zij daarmee (inter)nationale regels schenden, zetten toch door en worden
vervolgens teruggefloten door de rechter.

Enkele recente gebeurtenissen: minister Leers zet asielzoekers uit naar Irak en
wordt terechtgewezen door het Europees Hof voor de Mensenrechten. Minister Leers
scheidt uitgeprocedeerde asielzoekers van hun kinderen en wordt op de vingers
getikt door het Haags Gerechtshof. Minister Leers laat illegalen oppakken bij de
grens en wordt teruggefloten door de Raad van State.

De gang van zaken is in hoge mate voorspelbaar. Leers' recente voorgangers
verging het niet anders. De reactie van de beleidsmakers is net zo voorspelbaar:
meestal klagen zij dat ze op onredelijke wijze worden dwarsgezeten door
betweterige rechters en trachten zij het beleid voort te zetten via nieuwe
wettelijke omwegen waarna nieuwe juridische gevechten volgen.

Dit patroon is op twee manieren schadelijk. Ten eerste: de voortdurende strijd
tussen de regelmakers en de controlerende instanties holt het gezag van die
instanties uit. Als politici steeds twijfelen aan rechterlijke uitspraken,
waarom zouden gewone burgers er dan nog ontzag voor tonen? Ten tweede: wie door
de mist van alle retoriek heen kijkt, ziet dat al lang geen sprake meer is van
effectief beleid. Terwijl de toon in het debat steeds harder wordt, groeit de
toestroom van asielzoekers gestaag: van 5.000 in 2004 tot alweer meer dan 15
duizend in 2009.

De essentie van politiek is het in goede en houdbare regels smeden van in het
volk levende meningen. Daarvan komt in het asielbeleid weinig terecht. Streng
doen zonder resultaat heeft wellicht even een positief effect in de
opiniepeilingen, maar gaat uiteindelijk ten koste van de geloofwaardigheid van
de politiek. Het vreemdelingenbeleid schreeuwt om wat meer bedachtzaamheid.

LOAD-DATE: January 14, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               42 of 47 DOCUMENTS



                                 de Volkskrant

                            14 januari 2011 vrijdag

Amerikanen houden van symboliek Jasper Johns: 1958;
archetype de schietschijf van sarah palin versus de 'targets' van jasper johns

BYLINE: Rutger Pontzen

SECTION: KUNST KATERN; Blz. 9

LENGTH: 657 woorden


Het dollarteken, de rode 'M' van McDonalds, een cowboyhoed, de puntmutsen van de
Ku Klux Klan, de contouren van de twee inmiddels verdwenen WTC-torens Amerikanen
houden van eenvoudige beelden en symbolen. De Amerikaanse cultuur is een
logocultuur. Ze hechten er veel waarde aan.

Dat bleek maar weer eens afgelopen week. Dankzij Sarah Palin en Jared Lee
Loughner. De eerste, ex-gouverneur van Alaska, plaatste vorig jaar een kaart van
de Verenigde Staten op haar site, waarop door Democraten bestuurde
Congresdistricten werden aangeduid met een schietschijf. De tweede, de 'maniak
van Tucson', pleegde een aanslag op een van de congresleden op wie Palin haar
vizier had gericht. Of de twee gebeurtenissen een causaal verband met elkaar
hebben, is onwaarschijnlijk. Natuurlijk ontkende Palin elke
verantwoordelijkheid: 'Monsterlijke misdaden staan op zichzelf'.

En plaatsten de Democraten in het verleden ook al niet eens schietschijven op de
Amerikaanse kaart, om aan te geven dat een bepaalde staat op de Conservatieven
gewonnen kon worden? Daarbij vielen toen geen doden. Blijkbaar roept de ene
schietschijf een andere associatie op dan de andere.

Inmiddels is wel duidelijk geworden dat niet de schietschijf, maar het vrije
wapenbezit de belangrijkste reden voor het geweldsdelict in Tucson is. En dat
het gebruik van schiet-schijflogo's voor politiek gewin, op zijn zachtst gezegd
wat ongelukkig is. En niet erg fijnzinnig. Het geeft wel aan hoe agressief en
enkelvoudig de politieke boodschap in Amerika gebracht wordt.

Neemt niet weg dat symbolen, ondanks de soms agressieve bijbetekenis, een
bijzonder plaats innemen in de Amerikaanse cultuur. Ook in hun beeldcultuur.
Kijk maar naar de Amerikaanse kunst. Weinig kunst is zo direct herkenbaar als de
Amerikaanse. Denk aan de politieke zeefdrukken van Robert Rauschenberg en de
blikken Campbell's Soup van Andy Warhol. Of de schietschijven en Amerikaanse
vlaggen van Jasper Johns. Ze geven in een notedop weer waar Amerika, volgens de
Amerikanen zelf, voor staat: commercie, geweld en nationalisme. Als een
bevestiging.

Johns behoorde met Rauschenberg, Lichtenstein en Warhol tot de belangrijkste
vertegenwoordigers van de Amerikaanse pop art. Gezamenlijk thema: het in beeld
brengen van de Amerikaanse low culture. Krantenfoto's, levensmiddelen,
dollarbiljetten, stripboeken, reclameteksten alles wat de gewone man onder ogen
kwam, werd door Johns en de zijnen tot kunst verheven. Het had, naast een hoop
afkeer, ook een enorme aantrekkingskracht. Iedereen begreep het. Herkende het.
Dit was de alledaagse wereld. Een alledaagse werkelijkheid waarmee iedere
Amerikaan is opgegroeid. Omdat iedereen wel eens Campbell's soep heeft gegeten,
een comic strip heeft gelezen, de vlagheeft gekust en met zijn geweer op een
schietschijf heeft geschoten.

Komt bij dat de pop art-kunstenaars hun werk veel herhaalden. Warhol maakte
eindeloze series zeefdrukken van zijn soepblikken; Johns schilderde zijn Targets
en Flags tientallen malen. Ze hamerden als het ware de symbolen in het
collectieve geheugen van de Amerikanen, nog vaster dan ze al zaten. Met als
gevolgd dat ze ook voor buitenlanders synoniem werden voor het 'echte'
Amerikaanse leven. Iedereen heeft inmiddels een clichébeeld van de Amerikaanse
bevolking. Dat ze oppervlakkig zijn, alleen op geld gericht, de hele dag
fastfood eten. En graag een geweer leegschieten.

Daarom geloofde iedereen ook in de VS al snel dat de moord in Tucson iets met de
schietschijven van Palin had te maken. Het kon niet anders. Geweld zit ze in het
bloed. Het lijkt alsof ze allemaal door een vizier naar de wereld kijken. Dat
het wellicht toch iets genuanceerder ligt, begint nu bij de Amerikanen zelf ook
door te dringen. Misschien begint hun voorliefde voor symboliek te slijten.

De actualiteit doet soms denken aan verhalen uit de kunst. In deze rubriek
aandacht voor deze 'archetypes' van het nieuws. Vandaag: de schietschijf op de
website van Sarah Palin.

LOAD-DATE: January 14, 2011

LANGUAGE: DUTCH; NEDERLANDS

GRAPHIC: Jasper Johns maakte tientallen versies van zijn Targets. Foto Corbis

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               43 of 47 DOCUMENTS



                                 de Volkskrant

                            8 januari 2011 zaterdag

SECTION: ECONOMIE; Blz. 2

LENGTH: 2322 woorden


V orig jaar was het jaar van het aanzwellend klaroengeschal. In 2011 moet het
dan eindelijk gaan gebeuren. De doorbraak van het elektrisch rijden. Al jaren
toeteren autovakbladen en autoblogs over de aanstaande omwenteling in de
auto-industrie. Toenemende olieschaarste en zorgen over klimaatverandering maken
een massale omschakeling naar elektrisch nu eenmaal onvermijdelijk. Geen
autobeurs was de laatste jaren compleet zonder de presentatie van een prototype
van de zoveelste elektrisch aangedreven vierwieler. Alle grote automakers
investeren fors in de ontwikkeling van elektrische auto's en hybrides (auto's
die zowel op stroom als fossiele brandstoffen rijden).

Een van de fanatiekste hogepriesters van de elektrische autorevolutie is Carlos
Ghosn, de bestuursvoorzitter van Renault-Nissan. Hij voorspelt dat in 2020 een
op de tien verkochte auto's op de wereld een elektrische zal zijn. Ghosn heeft
er alle belang bij dit te roepen, want 'zijn' Nissan is de eerste automaker die
een volledig elektrische gezinsauto voor massaconsumptie aanbiedt.

De Leaf (= Leading Environmentally-friendly Affordable Family car) onderscheidt
zich qua uiterlijk in niets van een gewone middenklasser. Nissan pakt het groots
aan met de Leaf. Topman Ghosn mikt voor dit jaar op een productie van 50.000
Leafs. In 2012 moet dat aantal verviervoudigen naar 200.000. En over een paar
jaar zullen er als het aan Ghosn ligt 500.000 Leafs per jaar uit fabrieken in
Japan, Europa en de Verenigde Staten rollen. Renault-Nissan is van de grote
autofabrikanten de ferventste believer in de toekomst van de elektrische auto.
De Frans-Japanse alliantie heeft 4 miljard euro gereserveerd voor de
ontwikkeling van maar liefst achttien verschillende BEV's.

Andere autofabrikanten zijn sceptischer. 94 procent van de leidende figuren in
de auto-industrie verwacht de komende vijf jaar geen doorbraak van het
elektrisch rijden, meldde adviesbureau KPMG donderdag. Daimler-paus Dieter
Zetsche was hier in november erg uitgesproken over. 'We zullen de komende jaren
niet veel verdienen elektrische auto's. En dat is nog optimistisch
geformuleerd.'

De fabrikanten realiseren zich dat elektrisch rijden voorlopig onbetaalbaar is
voor de gewone man. Dat ligt vooral aan de hoge aanschafprijs van elektrische
auto's en hybrides. Hybrides (auto's met zowel een elektromotor als een
verbrandingsmotor) zijn gemiddeld 30 tot 40 procent duurder dan vergelijkbare
conventionele auto's. Het prijsverschil tussen elektrische auto's en hun fossiel
aangedreven evenknieën is over het algemeen nog groter. De hybride Opel Ampera
de Europese versie van de Chevrolet Volt staat eind dit jaar in de Nederlandse
showrooms met een 'vanaf'-prijskaartje van 42.900 euro. Met deze prijsstelling
is de Ampera voorbehouden aan rijke early adopters, automobilisten die er
financieel wat voor over hebben om in iets aparts rond te rijden of het milieu
vooruit te helpen. De Nissan Leaf en de Mitsubishi i-MiEV zijn met ongeveer
33.000 euro vriendelijker geprijsd. Maar een Opel Astra diesel, een auto van
dezelfde klasse als de Leaf, kost met 22.000 tot 26.000 euro nog altijd een stuk
minder.

Lagere brandstofkosten en fiscale voordelen (in Nederland: vrijstelling van
bpmen wegenbelasting) compenseren dat verschil onvoldoende, zegt Clem Dickmann
van adviesbureau voor de automobielindustrie Aumacon. 'Elektrisch rijden is tot
nu toe iets in de hobbysfeer. Voor een echte omwenteling moet de prijs op zijn
minst in de richting van normaal. Particulieren hebben niets aan de
bpm-vrijstelling. Die is alleen interessant voor bedrijven. De vergroening van
de automarkt zal daarom niet via particulieren verlopen, maar via de zakelijke
gebruikers. Daar moeten de fabrikanten dus op focussen.' Dickmann wijst erop dat
in Nederland relatief veel Toyota Priussen rondrijden, maar dat die bijna
allemaal deel uitmaken van bedrijfswagenparken. Voor bedrijven hebben
milieuvriendelijke auto's nog een voordeel: de imagobonus die eraan vast zit.
Bedrijven stralen graag uit dat ze groen en milieuvriendelijk bezig zijn.

Minder altruïstisch

Uit onderzoeken blijkt dat de hoge prijs particuliere autokopers inderdaad
afschrikt. Bij een peiling van onderzoeksbureau JD Power onder Amerikaanse
autobezitters zei 61 procent belangstelling te hebben voor de aanschaf van een
hybride. Maar zodra de geênqueteerden te horen kregen dat hybrides zo'n 5.000
dollar duurder zijn dan conventionele auto's, haakte meer dan de helft van de
geïnteresseerden af. Toen JD Power dezelfde vragen stelde over elektrische
auto's, waren de cijfers nog beroerder. Niet meer dan 17 procent was überhaupt
geïnteresseerd en maar 5 procent zei de hogere prijs te aanvaarden. 'Iedereen
vindt dat alle anderen in een milieuvriendelijke auto moeten rijden', verzuchtte
een van de onderzoeksleiders. 'Maar als je consumenten de harde rekensom laat
maken, worden ze plotseling een stuk minder altruïstisch.' JD Power denkt dat
elektrische auto's in 2020 minder dan 2 procent van de wereldwijde autoverkopen
zullen uitmaken, heel wat minder dan waar Renault-topman Ghosn op hoopt.

De prijshobbel is niet de enige beer op de weg naar de elektrorevolutie. Uit
enquêtes komt ook naar voren dat consumenten nog weinig vertrouwen hebben in de
nieuwe technologie. General Motors omschrijft deze houding met de term range
anxiety. Dit laat zich vertalen als 'bereikbezorgdheid'. De angst onderweg met
lege batterijen te stranden is met name voor vrouwelijke automobilisten een
reden elektrische auto's te mijden. General Motors en Toyota zien daarom veel
meer in hybrides dan in puur elektrische auto's. Als de batterij van een hybride
is uitgeput, kan de auto altijd terugvallen op de oude vertrouwde
verbrandingsmotor. Andere al dan niet reële nadelen van elektrische auto's zijn
de mindere wegprestaties, de onduidelijke levensduur van de batterijen, de lange
oplaadtijd en het tekort aan openbare oplaadpunten.

Die zorgen zijn gedeeltelijk terecht. De Chevrolet Volt blijkt gemiddeld veel
minder kilometers op zijn elektromotor te kunnen rijden dan de 60 waar General
Motors altijd prat op ging. De batterij van de Leaf is volgens Nissan goed voor
een bereik van 160 kilometer, maar dat haalt de wagen alleen bij ideale
weercondities en evenwichtig rijgedrag. Bij strenge vorst en grote hitte, als de
airco een zware aanslag doet op de batterij, zijn de prestaties significant
slechter. Baerte de Brey, manager elektrisch rijden van de Rotterdamse
netbeheerder Stedin, kan erover meepraten. Hij en zijn collega's hebben al
behoorlijk wat rijervaring opgedaan in de Toyota Prius en andere hybrides en
elektrische auto's. 'Het klopt dat die batterijspecificaties niet kloppen', zegt
hij. De auto's doen het minder goed in de echte wereld dan het boekje van de
fabriek opgeeft. Daar zit soms wel 20 procent marge in.' Milieubewuste collega's
die zich heel enthousiast voor de test aanmeldden, kwamen van een koude kermis
thuis, vertelt De Brey. 'Die kwamen er na een weekje achter dat ze toch wel 130
km per dag reden. En dat haalt de elektromotor niet. Ik woon zelf op de
Utrechtse Heuvelrug. Dat is 78 km naar Rotterdam. Ook ik heb de auto na een paar
dagen weer ingeleverd. Voor 100 procent elektrisch gebruik heb je heel veel
korte ritjes nodig.'

Veel autobezitters zullen de kat uit de boom kijken totdat deze technische
problemen zijn opgelost. De batterij van de Leaf is het duurste onderdeel van de
auto, met een kostprijs van ongeveer 9.000 euro. De vervangingskosten zijn dus
hoog, terwijl niemand precies weet hoe lang de batterij meegaat.

Het gebrek aan oplaadpunten lijkt voor de early adopters juist een minder groot
obstakel te zijn dan verwacht. Eigenaren van een elektrische auto of hybride
laden deze bijna allemaal 's nachts op in hun eigen garage of overdag op de
parkeerplaats bij hun werk. In de Nederlandse binnensteden hebben echter maar
weinig mensen een privéparkeerplaats, terwijl elektrische auto's vanwege hun
beperkte actieradius juist bij uitstek geschikt zijn voor stedelingen.
Plattelanders hebben vaker de beschikking over een garage, maar voor hen is de
lange afstand weer het struikelblok.

Branchespecialist Vic Heylen van het Flanders Centre for Automotive Research
noemt elektrisch rijden 'een hype'. Nogal wat profeten van het elektrisch rijden
menen dat de revolutie in Azië zal beginnen, weet hij. Dankzij forse subsidies
door de Japanse overheid rijden in Japan al relatief veel mensen elektrisch.
Heylen: 'Chinezen zouden volgens de theorie gemakkelijker tot elektro-auto's te
bekeren zijn, omdat de meesten nu nog geen auto hebben.' Als hun eerste auto een
elektrische is, hebben ze geen last van de ontwenningsverschijnselen van
westerse autorijders. De Chinese regering is bovendien een groot voorstander van
elektrisch autorijden. Het land moet nu al veel olie importeren, maar beschikt
over grote steenkoolvoorraden waarmee in kolencentrales elektriciteit kan worden
opgewekt. Voor de Chinese autofabrikanten is de ontwikkeling van elektrische
auto's aantrekkelijk, omdat zij op dat vlak beter kunnen wedijveren met hun
buitenlandse concurrenten.

Niet een verkocht

Dit alles ten spijt lijken ook Chinese autokopers hybrides en elektro-auto's te
mijden. Vorige maand schreef de Chinese krant Global Times dat de verkopen van
auto's die met alternatieve energie worden aangedreven vies tegenvalt. Veel
Chinese automakers zouden op het punt staan hun ontwikkelingsprogramma's voor
groene auto's bij het grof vuil te zetten, omdat die niet renderen. Fabrikant
Changan heeft onlangs de stekker uit zijn hybride Jienxun getrokken, schrijft
het dagblad. In 2010 was er niet een van verkocht. Automaker BYD wist in 2010
slechts 54 van zijn elektrische auto's te slijten, wat natuurlijk een
afgrijselijk verkoopcijfer is voor de grootste automarkt ter wereld. De nog
altijd relatief kleine groep Chinezen die rijk genoeg is om zich een dure
elektrische auto te kunnen veroorloven, valt massaal voor Europese en Italiaanse
luxemodellen. BMW en Audi breken er verkooprecord na verkooprecord met hun op
fossiele brandstoffen lopende statussymbolen.

Subsidies

Overheden proberen de prijspijn met hoge subsidies te verzachten. De Amerikaanse
regering geeft 7.500 dollar (ruim 5700 euro) subsidie op de eerste 200.000
elektrische of hybride auto's die elke autofabrikant in de VS verkoopt.
Nederland probeert kopers over de streep te trekken met fiscale voordelen ter
waarde van enkele duizenden euro's. De gemeente Amsterdam biedt bezitters van
milieuvriendelijke auto's zelfs een felbegeerde vaste parkeerplaats aan. De
Britse regering doet sinds 1 januari 5.000 pond (5.900 euro) cadeau aan elke
elektrobekeerling.

Maar deze subsidies zijn vermoedelijk niet hoog genoeg om het prijsverschil naar
aanvaardbare proporties terug te brengen. Critici mopperen bovendien dat vooral
rijken van de subsidie profiteren, omdat alleen zij kapitaalkrachtig genoeg zijn
om de dure EV's aan te schaffen. Tegen de tijd dat de armere massa genoeg
gespaard heeft voor een elektrische auto is de subsidiepot vermoedelijk leeg.
Een groot deel van de overheidssteun gaat overigens naar bedrijven. Bovendien
zijn de fiscale voordelen voor bedrijven groter. In de Verenigde Staten baarde
General Electric (GE) twee maanden geleden opzien met de aankondiging dat het
bedrijf de komende vijf jaar maar liefst 25.000 elektrische en hybride auto's
gaat aanschaffen. Een mooi streven, maar dit betekent wel dat GE 187,5 miljoen
dollar subsidie opslorpt die de regering-Obama eigenlijk voor Amerikaanse
consumenten had bestemd.

Of elektrische auto's ooit de wereld zullen veroveren, hangt behalve van
noodzakelijke technische verbeteringen vooral af van de olieprijs. Als fossiele
brandstoffen maar schaars en duur genoeg worden, is de revolutie een feit. Zelfs
elektro-scepticus Zetsche van Daimler denkt dat dit scenario onvermijdelijk is:
'Uiteindelijk zullen we wel moeten met z'n allen.'

Think City

Opel Ampera

Toyota Prius plug-in

Nissan Leaf

Mitsubishi i-MiEV

Tesla Roadster

De eerste Mitsubishi i-MiEVs rijden sinds november in Nederland rond. De i-MiEV
(Mitsubishi innovative Electric Vehicle) is een kleine elektrische stadsauto. Er
passen maar twee mensen op de achterbank.

De prijs is nagenoeg gelijk aan die van de Nissan Leaf, tegen de 33.000 euro.

Kleine elektrische stadsauto (tweezitter) die geproduceerd wordt door de Noorse
fabrikant Think Global. Het is de eerste elektrische auto die in alle landen van
Europa kan worden gekocht. De prijs in Nederland bedraagt ongeveer 40.000 euro.
Topsnelheid 110 km per uur. Bereik 160 kilometer.

De Tesla Roadster is een volledig elektrisch aangedreven sportauto ontwikkeld
door Tesla Motors. De auto is geliefd onder Amerikaanse filmsterren. Het
prijskaartje is dan ook niet mals: meer dan 100.000 euro. In Nederland zijn er
ongeveer twintig verkocht. Hij rijdt 320 km op een volle batterij.

De Toyota Prius is een van de oudste hybrides en de eerste die als gezinsauto in
massaproductie kwam. De auto wordt sinds 2000 voor de wereldmarkt geproduceerd.
Dit jaar wordt de tweede, plug-in-generatie getest. Die kan met een stekker in
een gewoon stopcontact heel snel worden opgeladen.

De Nissan Leaf moet in Nederland 32.890 euro kosten. De auto wordt vanaf juni in
ons land geleverd. Het is een elektrische 5-deurs gezinsauto met een bereik van
ongeveer 160 km. De elektromotor wordt aangedreven door een lithium-ion
batterij. De Leaf kan in acht uur via een stopcontact worden opgeladen.

De Opel Ampera is een hybride. Het is de Europese afgeleide van de Chevrolet
Volt, en bijna identiek daaraan. De Ampera kan volgens de fabrikant 60 kilometer
rijden op de elektromotor, voordat de verbrandingsmotor aanslaat. Eind dit jaar
verkrijgbaar in Nederland voor een prijs vanaf 42.900 euro.

Dit jaar komen de eerste elektrische en hybride gezinsauto's in Europa op de
markt. De kans dat deze aanslaan bij het grote publiek is echter miniem. De hoge
prijs en 'range anxiety' schrikken kopers af. Door Yvonne Hofs

LOAD-DATE: January 8, 2011

LANGUAGE: DUTCH; NEDERLANDS

GRAPHIC: Foto EPA Foto AFP Foto EPA Foto EPA Foto AFP Foto EPA

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               44 of 47 DOCUMENTS



                                 de Volkskrant

                            6 januari 2011 donderdag

BYLINE: H.Hooijer, Amersfoort Ronny van de Water, Amsterdam Harm-Jan Weevers,
Doesburg B. Schulz, Amsterdam

SECTION: OPINIE EN DEBAT; Blz. 21

LENGTH: 675 woorden


Ceremonie

Het Nieuw Republikeins Genootschap wil alle straten genoemd naar prins Bernhard
laten verwijderen uit alle gemeenten en steden (Binnenland, 4 januari). Maar
heeft dat zin?

Beter lijkt het, ter zelfbescherming van de toekomstige koning Willem IV, een
ceremonieel koningschap in te voeren. Ofschoon premier Mark Rutte zegt dat
beperking van de dure privileges van de Oranjes, zoals vrijheid van
inkomstenbelasting en successierechten, vestzakbroekzak is, is het dat voor de
gewone Nederlander niet.

Dat de PVV in de staten van Utrecht niet meer deel zullen nemen aan de
nieuwjaarsreceptie, zoals ik las in de Amersfoortse Courant van 4 januari, en
dat zij voorstelt 120 miljoen te bezuinigen op het budget van de provinciale
begroting, is wat dat betreft veelzeggend.

In veel andere provincies zullen de PVV'ers hetzelfde doen. Alhoewel ik geen
PVV-stemmer ben, hoop ik stilletjes dat als de PVV bij de komende Provinciale
Statenverkiezingen als winnaar uit de bus komt en slechts de helft uitvoert wat
zij beloofd heeft, zowel de Provinciale Staten, de Waterschappen, de Eerste
Kamer als het koningshuis het kunnen schudden.

H.Hooijer, Amersfoort

Zwabbervoet

Ex-marathonschaatser Roy Boeve denkt dat de oorzaak van zijn zwabbervoet een
combinatie is van fysieke en mentale tegenslag (Sport, 5 januari).

De 25-jarige Boeve heeft een schaatscarrière van vijftien jaar gehad. Dit
laatste betekent dat hij zeer waarschijnlijk vijftien jaar roofbouw heeft laten
plegen op zijn lichaam.

Als jeugdtrainer van een wedstrijdwielerclub train ik veel kinderen die in de
winter schaatsen. Wat mij opvalt is dat de kinderen die in de schaatsselectie
trainen en schaatsen regelmatig hebben te kampen met overtraining. Dat is direct
te zien aan hun prestaties. Als wielertrainer weet ik dat daar maar één remedie
voor is: rust. Veel schaatstrainers daarentegen kiezen voor nog harder trainen.
En dat terwijl de schaatstrainingen, zeker voor kinderen, al veel en veel te
zwaar zijn en er in feite roofbouw wordt gepleegd op het nog in ontwikkeling
zijnde lichaam.

Gezien het aantal kunstijsbanen in Nederland en het aantal schaatsers zou
Nederland bij alle internationale wedstrijden drie podiumplaatsen moeten halen.
Schaatsen stelt buiten Nederland immers niet al te veel voor. Door het jarenlang
roofbouw plegen op de jonge lichamen van talenten en het elkaar kapot rijden bij
selectiewedstrijden zijn de meeste Nederlandse schaatsers echter doodop voordat
ze kunnen gaan oogsten. Natuurlijk zijn er ook wielrenners waarbij sprake is van
overtraining en roofbouw, maar de stelregel voor wielertrainers is dat je
talenten geleidelijk moet brengen en moet waken voor overtraining.

Als schaatstrainers ook op die manier zouden gaan werken, dan zullen de
resultaten op de langere termijn verbeteren en zullen er geen afgebrande
schaatsers zijn zoals Gerard Kemkers in het verleden en onlangs nog Pauline
Deutekom, Sven Kramer en nog vele anderen.

Ronny van de Water, Amsterdam

Roken is jammie

Het artikel over jongeren en roken (Katern 2, 4 januari) is een gemiste kans. Op
de voorpagina van de krant: roken is jammie, roken is rebels. Op de voorkant van
de bijlage een prachtige portretfoto met fotogenieke rook van Joost van den
Broek.

Bij het artikel nog drie mooie foto's van rokende jongeren met daarboven de kop:
'Rokers leven heel erg in het nu' en de subkop: 'Wij rokers doen dingen niet
zoals ze horen'. Jammer dat jongeren vanwege hun rookgedrag op een cool voetstuk
worden geplaatst.

Aardige gratis reclame voor de tabaksindustrie. Uit onderzoek is bekend dat
afbeelden van rokende mensen een positief effect heeft op het gebruik. De eerste
beeldvorming in het artikel lijkt wel een reclamecampagne voor het roken.

Gelukkig laten de verhalen meer nuance zien. Als je later leuk in het nu wilt
leven, rook je niet.

Harm-Jan Weevers, Doesburg

Boerkaverbod

De Amsterdamse hoofdcommissaris Welten gaat net zo nonchalant om met het
boerkaverbod als politiek rechts met het rookverbod (Binnenland, 4 januari).

Wat nou controle? Wat nou naleving? Wat nou wet?

B. Schulz, Amsterdam

LOAD-DATE: January 6, 2011

LANGUAGE: DUTCH; NEDERLANDS

GRAPHIC: Gerard Kemkers tijdens de Winterspelen in Calgary, 1988. Ook hij kreeg
last van een zwabbervoet. Foto ANP

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               45 of 47 DOCUMENTS



                                 de Volkskrant

                            6 januari 2011 donderdag

Haar Amsterdamse prêt-à-couture legt het af tegen labels & ketens;
Profiel Modeontwerpster Sheila de Vries

BYLINE: Milou van Rossum

SECTION: KUNST; Blz. 14

LENGTH: 627 woorden


Een afbeelding van de Eiffeltoren was de achtergrond van haar laatste
coutureshow, afgelopen najaar in Amsterdam. Haar modellen droegen Sheila de
Vries' interpretaties van een typisch Parijse stijl: rode en zwarte jurken,
koket versierd met kant, linten, pompons en veren; broeken en jumpsuits met
wijde pijpen; zwarte avondjurken met een split.

Bijna aan het eind van de show dook een meer karakteristieke De Vries-creatie
op: een exotische, rood, grijs en zwarte jurk met losse, wapperende panden en
een stola, die het model iets gaf van een buikdanseres. Want vrouwelijk en
oriëntaals, dat is de kenmerkende stijl van veelreiziger De Vries (61), iets wat
ook is te zien aan de kleding van Koningin Beatrix, voor wie zij sinds een paar
jaar kleding verzorgt. De jurken en jasjes van de koningin zijn vaak gemaakt van
oosters aandoende stof.

Begin deze week kondigde De Vries aan te stoppen met haar shows en haar winkel
aan de Cornelis Schuytstraat in Amsterdam, van waaruit ze haar couture verkoopt,
aangevuld met prêt-à-couture (niet op maat gemaakt, wel aan draagster
aangepast), accessoires en leren jassen voor mannen en vrouwen. Die laatste zijn
een project van haar zoon. 'Het koopgedrag van de consument is veranderd', zei
ze in Het Parool. 'Er zijn grote winkelketens met lage prijzen bijgekomen.
Internet heeft een enorme impact gehad. En mensen reizen en shoppen overal in de
wereld.' In 2007 klaagde ze al eens over het feit dat veel van haar klanten
opeens liever confectie van Chanel of Dolce & Gabbana kochten. 'Liever een naam
in hun nek dan iets exclusiefs.'

De Vries begon in de jaren zestig na de middelbare school als leerling-ontwerper
van de Amsterdamse couturier Tonny Waagemans. In 1978 begon ze haar eigen zaak,
met hulp van haar echtgenoot Tom de Vries, die daarvoor zijn baan opzei.

Haar doorbraak kwam in 1986. Haar man had vernomen dat een Nederlander een groot
hotel in Palm Springs bestierde en regelde daar een show. Telegraaf-journalist
Henk van der Meyden werd meegenomen om vast te leggen dat sterren als het
echtpaar Sinatra en de Dallas-cast de show bezochten. 'Alles uit Europa werd
toen met open armen ontvangen,' zei ze later. En: 'Toen was mijn kostje ook hier
gekocht. Ze dachten: als dat vrouwtje het in Amerika maakt, zal het wel goed
zijn.'

In de jaren negentig had De Vries in de VS een halfjaarlijkse show op
homeshoppingkanaal QVC. 'Veel lachen, steeds roepen dat het great is to be here.
Meedoen aan zo'n vertoning is me op het lijf geschreven', zei de ontwerpster,
die ook indruk maakte door haar gelijkenis met Doris Day. Haar eerste collectie
(3000 goedkope, met een tulpendessin bedrukte kledingstukken) verkocht binnen
een uur uit.

In Nederland droegen vrouwen als Astrid Joosten, Annemarie Jorritsma, Liz
Snoyink en Linda de Mol haar tegelijk kleurrijke en praktische ontwerpen. Maar,
zei De Vries in 2000: 'Ik mag dan alle bekende Nederlanders tot mijn
klantenkring rekenen (...) ik vind dat je alleen iets voor mode kunt betekenen
als je dicht bij allerlei soorten vrouwen blijft.' De gewone vrouw kon terecht
bij de collectie die ze voor Wehkamp maakte. Daarnaast ontwierp De Vries, net
als alle andere Nederlandse couturiers, bedrijfskleding.

Voor de koningin werkt De Vries sinds 2003. Sinds de vaste couturier van de
koningin, Theresia Vreugdenhil, met pensioen is (Vreugdenhil stopte in 2006)
gaat ze naar eigen zeggen wekelijks op bezoek. 'Een bijzonder hoofdstuk in het
verhaal van Sheila de Vries', vermeldt ze trots op haar site. Met haar
activiteiten voor de koningin gaat De Vries wel door.

Steeds roepen dat het 'great is to be here' Sheila de Vries over het geheim van
homeshopping

Mede doordat klanten 'liever een naam in de nek hebben' stopt Sheila de Vries
met shows & winkel. Door Milou van Rossum

LOAD-DATE: January 6, 2011

LANGUAGE: DUTCH; NEDERLANDS

GRAPHIC: Een ontwerp van modeontwerpster Sheila de Vries uit de voorjaarsshow
New Exotica in Amsterdam. Foto ANP

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               46 of 47 DOCUMENTS



                                 de Volkskrant

                             4 januari 2011 dinsdag

Hoop;
FILOSOFIE peter giesen

SECTION: LEVEN; Blz. 12

LENGTH: 450 woorden


Wie gisteren weer aan het werk ging, moest door een hel van beste wensen. Een
zinloos ritueel, waar je toch aan meedoet om niet voor onvriendelijk mens te
worden versleten.

Niettemin voldoet de jaarwisseling aan een diepe behoefte om een breuk in te
lassen. Je laat de vervelende gebeurtenissen van het oude jaar achter je
althans, dat hoop je. Voor je ligt een nieuw jaar, waarin je het allemaal beter
zult doen.

Daarom zijn januari en februari optimistische maanden, hoewel de dagen kort en
druilerig zijn. Helaas is optimisme tegenwoordig een schaars artikel. Premier
Rutte mag zichzelf een optimist noemen, zijn ploeg straalt een naar- en
kleingeestig wereldbeeld uit, van de verongelijkte 'hardwerkende' burger die aan
alle kanten wordt belaagd door criminelen, terroristen en vreemdelingen.

Globalisering betekent de herverdeling van de hoop, schreef The Economist
onlangs. Van de Chinezen gelooft 87 procent in een betere toekomst, van de
Brazilianen 50 en van de Indiërs 45. In de westerse wereld maken de optimisten
slechts 25 tot 30 procent van de bevolking uit. Nederlanders, Fransen, Duitsers
en zelfs Amerikanen zijn doemdenkers geworden.

Dat pessimisme geldt overigens alleen de samenleving als geheel. Over hun eigen
leven zijn de meeste mensen dik tevreden. Dat geldt ook voor PVV-stemmers,
blijkt uit een onderzoek van het bureau Motivaction. Dat is natuurlijk
onlogisch. Als de samenleving echt zo'n pot ellende zou zijn, dan zouden de
meeste mensen ook ongelukkig zijn over hun persoonlijk leven.

Die discrepantie is psychologisch te verklaren. De meeste mensen kunnen het
helemaal niet verdragen om langdurig negatief over hun persoonlijk leven te
denken. Daarom relativeren ze hun problemen. Ach, het gaat alweer beter en bij
de buren is het nog erger. Waarschijnlijk denken de buren hetzelfde.

Alleen over de samenleving kunnen we ons de luxe van het pessimisme permitteren.
Ons beeld van de samenleving wordt vooral bepaald door de media. Zij is meer
verhaal dan ervaring. Daarom kunnen we haar van een afstandje beschouwen en er
negatief over doen, zonder psychische schade op te lopen.

Vervelend is het wel, om in zo'n zeurende wereld te leven. Potentieel schadelijk
ook: pessimisme kan de samenleving van haar vitaliteit beroven. De mooiste
verdediging van optimisme is van de Oostenrijks-Britse filosoof Karl Popper.
Optimisme is een morele plicht, schreef hij. De toekomst ligt open, we kunnen
niet weten hoe de samenleving zich zal ontwikkelen. 'Daarom hebben we de plicht
om de dingen te steunen die tot een betere toekomst kunnen leiden, in plaats van
iets slechts te voorspellen.'

Peter Giesen is redacteur van de Volkskrant

Vervelend is het wel, om in zo'n zeurende wereld te leven

LOAD-DATE: January 4, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               47 of 47 DOCUMENTS



                                 de Volkskrant

                             4 januari 2011 dinsdag

Een sportbroekje als wapen

SECTION: ACHTEROP; Blz. 20

LENGTH: 367 woorden


Palinalia

In Alaska dragen de bewoners en bezoekers doorgaans diverse lagen kleding over
elkaar. Sarah Palin, als dochter van dit grote, koude land, maant haar kinderen
voortdurend om hun 'layers' aan te doen. Het valt dan ook meteen op als zij
plotseling in een superkort sportbroekje door het Palin Home loopt, plaatsneemt
op de gerieflijke kantoorstoel voor haar computer en al bellende laat zien dat
die stoel ook kan draaien.

'Mwah, geen slechte benen', mompelt de televisiekijkende man op de bank, quasi
half-geïnteresseerd op de toon van 'is het al weer halftien?'

De vrouw naast hem weet genoeg.

'Ze heeft mooie benen, dat is wat je wilt zeggen.'

De man antwoordt niet, maar glimlacht besmuikt.

Het zijn benen waarmee Paul Verhoeven wel raad zou weten.

Laten we het daar op houden.

Ook weet de man dat hij er weer is ingetuind.

In de 'realityshow' van Sarah Palin bestaat het toeval niet. Alles is
geregisseerd. Ook dat sportbroekje.

Al haar rollen speelt zij met verve.

Die van de moeder, die haar handen vol heeft aan haar dochters en haar zoontje
met het downsyndroom.

Die van de echtgenote, die opkijkt tegen de zwijgzame Todd en niet
experimenteert met de oude wijsheid dat de man de baas in huis is.

En die van de vrouw, die houdt van een gevaarlijk leven en alle voordelen van
haar vrouwelijke sensualiteit aanwendt om haar politieke doel te bereiken.

Je moet ervan houden, maar voor de spanning die uitgaat van stilettohakken,
strakke mantelpakjes, kekke leren jasjes, fonkelende brillen, verleidelijke ogen
en perfect gestyled lang haar, is een markt. Zeker als ze daarnaast belooft de
belastingen te verlagen en de nuffen van de elite uit te roken in naam van de
gewone man.

Populisten onderscheiden zich graag van de grauwe eenvormigheid van de
doorsneepolitici. Pim Fortuyn had zijn gepolijste kale hoofd, Geert Wilders
heeft zijn hoogblonde kapsel en Silvio Berlusconi zijn zongebruinde viriliteit.
Sarah Palin voegt aan het populistisch instrumentarium een nieuw element toe. We
durven het bijna niet te zeggen, maar zij heeft de primeur van vrouwelijke
geilheid als politiek wapen.

Elke zondag is de Amerikaanse 'mediasensatie' Sarah Palin op televisie. Arie
Elshout doet er wekelijks verslag van.

LOAD-DATE: January 4, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved
