
                               1 of 92 DOCUMENTS

                                Algemeen Dagblad

                               December 31, 2004

Geen kruid tegen gewassen: ; Roemeense Kruimeltjes 'De buit is vaak meer dan 100
dollar per dag'

BYLINE: DOOR ARJAN PAANS

SECTION: Achtergrond; Pg. 21

LENGTH: 1679 words


    Roemeense schoffies die de straat op worden gestuurd om winkelend publiek te
bestelen, teisteren de Duitse steden. Hamburg bedacht een radicale oplossing: op
het vliegtuig en weg ermee.

    Woensdagmorgen halftwaalf. Bij een bushalte in de Langenberger Strasse in
het West-Duitse Schwelm betrapt de politie twee jongetjes, Shreko (10) en Calea
(11), terwijl ze passagiers proberen te bestelen. Tegen de politie vertellen ze
dat ze naar het stadje zijn gekomen omdat er 'hier zo veel te halen valt'. Omdat
ze minderjarig zijn, worden ze na het verhoor weer weggestuurd. Terug naar de
camping in Keulen, waar ze met hun ouders verblijven en van wie ze
waarschijnlijk de volgende dag weer op dievenpad moeten.

    Shreko en Calea zijn maar twee voorbeelden van honderden Klaukinder
(steelkinderen) die dagelijks door Duitse steden schooieren, op zoek naar
argeloze voorbijgangers. Het afgelopen jaar werden ze een regelrechte plaag voor
de Duitse politie. 'Strafrechtelijk valt er niets tegen ze te beginnen', zegt
Hauptkommissar Ingo Przeradzki uit Berlijn. 'Pak je ze op, en stop je ze in een
kindertehuis dan zijn ze binnen een paar uur de straat weer op en zie je ze
nooit meer terug.'

    De verhalen van Shreko en Calea en hun soortgenoten uit Roemenie hebben wel
iets weg van Kruimeltje, het Rotterdamse straatschoffie. Zijn moeder geeft hem
noodgedwongen weg aan Mevrouw Koster, maar die is niet blij met hem en
Kruimeltje moet stelen om aan onderdak en eten te komen.

    De ontroerende jongensboekromantiek met happy end ging destijds natuurlijk
niet op voor de meeste echte straatschoffies. Net zo min als zij opgaat voor de
Roemeense 'Klaukinder' van nu. Haalden de belhamels van toen nog drommelse
streken uit met oom agent, de Kruimeltjes van nu spreken vaak meerdere
West-Europese talen en kennen het wetboek van strafrecht uit hun hoofd.

    Toeval of niet, de hamster van de 14-jarige Nicu in het weeshuis 'Casa
Gavroche' in Boekarest heet Firimitura, wat 'Kruimeltje' betekent... In de voor
een jongen van zijn leeftijd veel te netjes opgeruimde kamer, somt Nicu zijn
verlanglijstje op. 'Een vrouwtje voor mijn hamster, en voor mezelf een fiets.'
Op school vindt hij Frans het leukst, en later wil hij het liefst masseur
worden.'Hij heeft sterke handen, geen lange vingers', grapt directrice Marinela
Alexaneu.

    Gavroche is het eerste van een keten van 24 Roemeense weeshuizen die vanaf
volgend jaar zullen functioneren als transitcentrum voor Roemeense kinderen die
zijn bevrijd uit de handen van mensensmokkelaars. Weliswaar is de handel ten
behoeve van prostitutie nog altijd populair, de afgelopen jaren is er een nieuwe
vorm van uitbuiting bijgekomen: als verlengde, maar niet strafbare arm van
professionele dievenbendes, worden de kinderen naar West-Europese steden
gebracht.

    'Vaak worden ze met een aantal soortgenoten in een huis opgesloten, waar ze
alleen uit mogen om op dievenpad te gaan', vertelt Alexeanu. Het kindertehuis
probeert straatkinderen terug te brengen naar hun families en zo goed en zo
kwaad als het kan te reintegreren.

    De meeste Klaukinder zijn volgens Alexeanu het slachtoffer van mensenhandel
en worden onder valse voorwendselen bij hun families weggelokt. Vooral op het
platteland, waar mensen nog goedgelovig zijn, de werkloosheid enorm is en grote
families een extra mond om te voeden kunnen missen als kiespijn, is het risico
groot dat kinderen het slachtoffer worden van mensenhandel.

    'Ik hoorde dat je in Italie een goedbetaalde baan kon vinden. Ik accepteerde
het voorstel om als huishoudster te werken', aldus te lezen in het persoonlijke
relaas van een van de slachtoffers . 'Ik dacht dat als ik maar genoeg geld zou
verdienen, ik mijn moeder met Kerstmis kon verrassen.'

    Sinds Roemenie in 2002 toetrad tot het Schengenverdrag, hebben Roemenen geen
visa meer nodig om de EU binnen te komen. Dat, gecombineerd met de grote
welvaartsverschillen tussen Roemenie en de rest van Europa, heeft het land een
paradijs voor mensensmokkelaars gemaakt.

    Het belangrijkste doelwit zijn meisjes, die vaak voor niet meer dan 2500
dollar worden verkocht als seksslavin in Macedonie of Servie van waaruit ze vaak
vele malen worden doorverhandeld. Hen wordt voorgehouden dat ze hun vrijheid
voor een bepaald bedrag kunnen terugverdienen. Op die manier houden ze zich
koest tot dit bedrag bijna is bereikt, maar op dat moment worden ze weer
doorverkocht aan een volgende handelaar. De risico's waaraan deze meisjes bloot
staan op het moment dat ze willen ontsnappen, zijn groot. 'Ik probeerde te
ontsnappen', vertelt een van de meisjes in een voorlichtingsbrochure van de
Roemeense tak van de organisatie 'Save the Children'. 'Ze volgden ons en
begonnen te schieten. Een van ons werd geraakt.'

    Save the Children probeert Roemeense kinderen op verschillende manieren te
waarschuwen voor de verlokkingen van kinderhandelaars. Een van de aansprekendste
campagnes is er een met krantenadvertenties waarop tegen aantrekkelijke
salarissen 'au pairs', 'danseressen' en 'barvrouwen' worden gezocht. Ervaring
uiteraard niet vereist. Over de advertenties heeft de organisatie dreigend
wildklemmen en muizenvallen geplaatst.

    Met foldercampagnes alleen kom je er niet, beseft de organisatie, die
probeert mogelijke slachtoffers van kinderhandel in een vroegtijdig stadium te
herkennen. 'Grote families, werkloze ouders en kinderen die hun school niet
afmaken, dat zijn belangrijke risicofactoren', zegt sociologe Daniela Munteanu,
die bij Save the Children projectleider is van het preventieproject.

    Vooral kinderen op het sterk achtergebleven platteland zijn kwetsbaar voor
de mooie verhalen over werken in het buitenland. 'Je moet ook niet vergeten dat
met name oudere kinderen vaak een veel verantwoordelijker positie hebben in het
gezin. Als het dan ook nog eens mis gaat op school, is de verleiding groot over
de grens geld voor de familie te gaan verdienen.'

    Gaat het toch mis, dan probeert de organisatie slachtoffers van mensenhandel
terug te halen naar Roemenie en te helpen bij het verwerken van hun vaak
ernstige trauma's. Ook steunt Save the Children hen bij het getuigen in
rechtszaken tegen mensenhandelaars. 'We zijn al een paar keer bedreigd, maar
hebben toch doorgezet', zegt Munteanu. 'Gelukkig hebben we doorgezet: met onze
hulp zijn al drie mensenhandelaars veroordeeld tot vijf en negen jaar
gevangenisstraf.'

    Terwijl Roemenie, dat in 2007 lid wordt van de Europese Unie, steeds meer
werk maakt van de strijd tegen kinderhandel, zijn West-Europese landen nogal
eens te gemakkelijk bij het aanpakken ervan, vindt Munteanu.

    'Westerse landen zouden sneller moeten reageren als ze kinderen op straat
zien. In bars en op tippelzones zou scherper moeten worden gecontroleerd op
kinderprostitutie.'

    En waar het gaat om gewone burgers? Munteanu: 'Geef nooit geld aan Roemeense
straatkinderen, maar hooguit iets te eten. Doe je het toch, dan houd je het
systeem in stand.'

    Waar de handel in kinderprostituees in West-Europa nog in een perverse
behoefte voorziet, zijn de Klaukinder een grote ergernis. Reden waarom in een
stad als Hamburg alles op alles is gezet om het probleem op te lossen. Met
succes, zo meldt de plaatselijke politie trots: 'Het afgelopen jaar hebben we
twee belangrijke smokkelbendes opgerold en de Klaukinder op het vliegtuig gezet.
Sindsdien bestaat het probleem bij ons niet meer.'

    Anders ligt het in de aan Nederland grenzende deelstaat Noordrijn Westfalen.
Sinds de politie in Keulen een speciaal team op de Klaukinder heeft gezet,
hebben die hun werkterrein verlegd naar kleinere steden en dorpen.

    'Ze hebben ontdekt dat er hier veel te halen valt en bovendien: dat de
mensen er wat minder wantrouwend zijn', zegt Manfred Michalko van de politie in
Schwelm. 'Klaukinder zijn meestal opvallend goed gekleed en vallen nauwelijks op
tussen andere schooljeugd.'

    Het komende jaar kunnen in de Roemeense centra 1800 kinderen worden
opgevangen en teruggestuurd naar hun families. Daarvoor is het wel nodig dat
West-Europese landen het probleem serieus nemen en juist daaraan twijfelt
Gavroche-directrice Alexeanu. 'Als ik weleens zie hoe in grote steden als Parijs
kinderen zelfs 's nachts ongemoeid over straat kunnen schooieren, ben ik bang
dat de politie daar veel te liberaal is.'

    Toch weet Alexeanu uit ervaring hoe moeilijk het is vat te krijgen op de
Klaukinder. 'Hoe jong ze ook zijn, ze kennen elke maas van de wet en ook dat die
per land kan verschillen. In Frankrijk bijvoorbeeld worden minderjarigen alleen
teruggestuurd als ze dat zelf willen.' En natuurlijk zijn er ook jongvolwassenen
die liegen over hun leeftijd. 'In Duitsland komen ze daar niet ver mee, want
daar vallen zulke leugenaartjes bij medisch onderzoek meestal door de mand, maar
in Oostenrijk mogen de autoriteiten de opgegeven leeftijd niet eens in twijfel
trekken. De kinderen maken daar handig gebruik van.'

    Waarom ze liegen, is ook Alexeanu duidelijk. 'De kinderen staan niet te
trappelen om terug te gaan. Op straat bedraagt de buit vaak meer dan 100 dollar
per dag, een bedrag waarvoor ze in Roemenie een maand zouden moeten ploeteren.'

    Commissaris Ingo Przeradzki uit Berlijn is daarom sceptisch over de kansen
om op termijn iets te doen aan het Klaukinderprobleem. 'De voordelen voor de
kinderen zijn zo groot, dat ze de schade die ze erdoor oplopen, snel vergeten.
Het is dweilen met de kraan open. De kansen voor het terugkeerproject schat ik
dan ook somber in.'

    Alexeanu is iets optimistischer. Volgens haar is de kans op succes groter
naarmate instanties beter samenwerken. 'Met een jongen van 13 zijn we er na
anderhalf jaar eindelijk in geslaagd hem aan zijn verstand te brengen dat zijn
toekomst niet op straat in Duitsland lag. Maar goed, hij was ook maar drie
maanden in Duitsland geweest...'

    De meeste Roemeense Klaukinder zijn het slachtoffer van mensenhandel en
worden onder valse voorwendselen bij hun families weggelokt. Vooral op het
platteland is het risico groot dat kinderen het slachtoffer worden van
mensenhandel. FOTO SAVE THE CHILDREN

LOAD-DATE: December 31, 2004

LANGUAGE: DUTCH

                           © 2004 PCM Uitgevers B.V.

                               2 of 92 DOCUMENTS

                                Algemeen Dagblad

                               December 11, 2004

Uitzendrechten

BYLINE: OTTO WIELINK, EINDHOVEN.

SECTION: Trefpunt; Pg. 16

LENGTH: 75 words


    Tv-bonzen bieden resp. 32 en 36 miljoen euro voor een jaartje gedeeltelijke
uitzendrechten aan het Nederlandse voetbal. Verder komt er ook nog geld binnen
via honderdduizenden dure entreekaartjes per jaar.

    Voetbalvelden zijn voortaan hele luxe handelspaleizen. Maar als de politie
in grote aantallen op dient te draven om agressieve supporters te beteugelen
geven deze paleizen geen gehoor en gaat de rekening weer naar de gewone burger.

LOAD-DATE: December 11, 2004

LANGUAGE: DUTCH

                           © 2004 PCM Uitgevers B.V.

                               3 of 92 DOCUMENTS

                                Algemeen Dagblad

                                December 4, 2004

Passies

BYLINE: GEJA STEMMER-BLOM, RIDDERKERK.

SECTION: Trefpunt; Pg. 11

LENGTH: 298 words


    Als kind al, herkende je de prins onmiddellijk aan zijn stem en uitspraak.
Uit de periode dat er nog geen tv was, maar mijn moeder mij elke week placht mee
te nemen naar de Cineac, blijft in herinnering dat Bernhard in het Journaal
altijd wel ergens ter wereld uit een vliegtuig kwam. Vaak in uniform of
tropenkleding. Ongetwijfeld had hij als lid van het Koninklijk Huis de meeste
vlieguren. Hij moet een zeer interessant leven hebben gehad, als je kennis hebt
kunnen maken met zoveel verschillende invloedrijke figuren.

    Hij was een man van de wereld die wist wat er achter de horizon te beleven
was. Niet alleen in de Tweede Wereldoorlog, waarvan voor mij (na vrijwel alles
te hebben lezen wat er is geschreven), onomstotelijk vaststaat dat hij aan de
goede kant stond, maar zeker ook in de opbouwjaren erna, ging hij voor de BV
Nederland de boer op. Voor iemand die zich maar beperkt kon verdedigen, is het
knap dat hij zich nooit gek heeft laten maken. Na alle affaires die er in de
loop van jaren werden opgerakeld, is Nederland niet republikeinser gaan denken.
Was hij niet de echtgenoot van Juliana geweest, dan had de wereld ook van hem
gehoord.

    De passie van de prins inzake Natuurbehoud, heeft bij hemzelf dezelfde
omslag in denken gegeven als bij de gewone Nederlanders. Door de vele
filmbeelden en TV-beelden zijn mensen de laatste dertig jaar veel meer gaan
nadenken. We moeten niet vergeten dat hij als goede vader veel liefde voor de
natuur op zijn kinderen heeft weten over te brengen. Bij kroonprins
Willem-Alexander zie je toch een deel van de passies van zijn grootvader terug.

    Een aapje krijgt de fles in Burger's Zoo in Arnhem. Prins Bernhard heeft
deze opname van AD-fotograaf Cor De Kock in 1987 gebruikt als kerstkaart.

    FOTO COR DE KOCK

LOAD-DATE: February 1, 2005

LANGUAGE: DUTCH

                           © 2004 PCM Uitgevers B.V.

                               4 of 92 DOCUMENTS

                                Algemeen Dagblad

                                December 1, 2004

Met mate genieten van stillevens

BYLINE: DOOR DORON NAGAN

SECTION: Cultuur & Media; Pg. 11

LENGTH: 640 words


    Haarlem -De mens verandert niet. Ook in de Gouden Eeuw maakten Nederlanders
zich druk om het juiste dieet, spijsvertering en overdadig eten, drinken en
roken. Dat laten de fantastische stillevens van Pieter Claesz in Haarlem zien.
Ook toen luidde de -weliswaar religieus getinte -boodschap: drink, eet en
geniet, maar met mate. De schilderijen, gedoor een katholieke kunstenaar, raden
in de geest van het calvinisme via beelden van overvloed aan om te matigen. De
17deeeuwse Hollander moest niet toegeven aan de verleidingen die zo mooi en
sensueel door Claesz zijn afgebeeld. Je loopt in Haarlem te watertanden bij
heerlijke kazen, hammen, vers brood en vruchten. Maar wat betekenen al die
voorwerpen op de stillevens?

    Pieter Claesz (1596/7-1660) -Meester van het stilleven in de Gouden Eeuw,
t/m 3-4-05, Frans Hals Museum, Haarlem.

    Ontbijtdagen: Op 19-12 en 23-1 wordt in het museum om 11.00 uur een
historisch ontbijt in 17de-eeuwse stijl geserveerd. Daarna is er muziek en kan
de expositie worden bezichtigd. Vanitasstilleven met nautilusbeker, olielamp en
pomander aan een gouden ketting, 1636.

    De zilveren nautilusbeker op het schilderij, met een nautilusschelp als
drinkbeker, is nog te zien in het Museum of Art in Toledo, Ohio in Amerika.
Links op tafel staat een uitgebrande olielamp -de rook staat symbool voor de
vergankelijkheid. De pomander aan een gouden ketting op de voorgrond was een
bolvormig voorwerp dat werd gevuld met reukstoffen om ziektes te weren. Vaak
werden op vanitasschilderijen ook de zintuigen verbeeld: de viool voor het
gehoor, rookgerei voor de geur, een brief voor het zicht en een beker met wijn
voor de smaak. Ontbijtje met haring, garnalen, broodje, zoutvat, glas rode wijn
en een halve sinaasappel, ca. 1623.

    Sinaasappel: kostbare vrucht, kwam net als de citroen uit het Midden-Oosten.
Staat voor luxe en rijkdom. Je liet een sinaasappel door je knecht naar een
zieke brengen. De sinaasappel op dit schilderij is doormidnet den gesneden en de
schaal over de rand van de tafel gezet om zo het geheel te verlevendigen, alsof
iemand net bezig is geweest. Brood en wijn verwijzen naar Jezus. Dit schilderij
vol overvloed moest de toeschouwer aansporen tot soberheid. Pronkstilleven met
kalkoenpastei, 1627. De kalkoenpastei, met hoofd en veren van de vogel achter op
tafel, was voedsel voor de rijken. Ook de kleine vleespastei met rozijnen en
citroen lag op het bord van de welgestelde burger. Volgens het kookboek De
Verstandige Kock uit de 17de eeuw waren de ingredienten voor een pastei
kostbaar. De 'gewone' Nederlander at geen pasteien. Hij nam genoegen met kaas,
gerstepap en pannenkoeken, die echter nooit worden gemaakt schilderd. De weelde
en rijkdom zijn afgebeeld om de kijker eraan te herinneren dat overvloed
schadelijk is voor een goed leven. Een gematigde levensstijl is niet alleen
gezond, maar bevordert ook een godsdienstig leven. Zoals de oesters, die snel
bederven, duidelijk maken: dat leven is maar kort. Oesters golden ook als
lustopwekkend en dus mocht je er niet te veel eten, want iedereen wist waartoe
dat zou leiden... Vanitasstilleven met kandelaar, schrijfgerei, brief,
zakhorloge en anemoon, 1625.

    De kaars dooft op een gegeven moment, net als het leven. Zoals ook de
anemoon verwelkt. Het zakhorloge met opwindsleutel op tafel geeft de
verstrijkende tijd aan. De schedel wijst op de dood die ons allen wacht. De
gekraakte noot staat symbool voor het leven, dat

    zo moeilijk is te kraken en te doorgronden. Maar als dat lukt, heb je het
ware geloof gevonden en leid je een goed leven. Het Latijnse vanitas betekent
ijdelheid of hoogmoed. Zulke schilderijen ontstonden tegen de achtergrond van de
Tachtigjarige Oorlog om de mens te wijzen op zijn vergankelijkheid en hem naar
God te leiden.

    i www. franshalsmuseum. nl

    FOTO'S FRANS HALSMUSEUM

LOAD-DATE: December 1, 2004

LANGUAGE: DUTCH

                           © 2004 PCM Uitgevers B.V.

                               5 of 92 DOCUMENTS

                                Algemeen Dagblad

                               November 29, 2004

Van Aartsen geen 'leider', maar 'aanvoerder' ; Worstelende VVD vindt bestaande
situatie prima

BYLINE: DOOR ANTOINETTE REERINK

SECTION: In het nieuws; Pg. 03

LENGTH: 413 words


    Noordwijkerhout -De leden van de VVD zijn niet bereid fractievoorzitter
Jozias van Aartsen te benoemen tot hun politiek leider. Op het partijcongres in
Noordwijkerhout vonden ze het een slecht idee om vast te leggen dat de
fractievoorzitter van de liberalen zich ook automatisch partijleider mag noemen.

    Van Aartsen zelf toonde zich eerder tijdens het congres voorstander van het
voorstel om de fractievoorzitter tot politiek leider te promoveren. De huidige
situatie met twee kapiteins op een schip, Van Aartsen vanuit de Kamer en Gerrit
Zalm vanuit het kabinet, zou volgens hem voor kiezers onduidelijk zijn.

    Om gezichtsverlies voor Van Aartsen te voorkomen kwam oud-minister Frank de
Grave op de valreep met een compromisvoorstel. Hij riep de VVDleden op om Van
Aartsen niet als 'leider' maar als 'aanvoerder' aan te wijzen. Vanuit de Tweede
Kamer zou hij voor de VVD de lijnen mogen uitzetten.

    Een meerderheid steunde dat plan, velen zien het echter als een voortzetting
van de bestaande situatie. Een leider roept volgens sommige VVD'ers te veel
associaties op met 'kaplaarzen' en de Tweede Wereldoorlog. Een leider kan meer
volgzaamheid eisen, terwijl een aanvoerder de dialoog moet aangaan en zijn
achterban moet overtuigen.

    Van Aartsen beschouwt zijn nieuwe status van aanvoerder als een aanmoediging
van het congres en wil niet spreken van een teleurstelling. Volgens hem staat er
nu voor het eerst op papier dat de politiek aanvoerder van de partij in de Kamer
zit. Vice-premier Gerrit Zalm zei in zijn toespraak tot de aanwezige liberalen
dat 'alleen de fractievoorzitter van de VVD het onversneden liberale geluid kan
laten horen'. 'Een premier, vicepremier, minister of staatssecretaris zijn wel
gezichtsbepalend maar kunnen die rol nooit vervullen.' Hij liet echter in het
midden of hij bij de volgende verkiezingen opnieuw lijsttrekker wil zijn. 'Ik
beslis pas in 2006.'

    Het debat over het leiderschap bezorgde veel VVD'ers in het streng
beveiligde congrescentrum van Noordwijkerhout een kater. 'Als je het zwart-wit
bekijkt heeft Van Aartsen toch gezichtsverlies geleden', zegt partijbaron Van
Bemmel uit Flevoland.

    'Maar de hele discussie is een cosmetisch verhaal. Zonde van de tijd. We
hadden het beter over andere dingen kunnen hebben. De liberalen zouden er eerder
voor moeten zorgen dat de kiezers die nu meelopen met Wilders bij de VVD
blijven. Met de discussie over het leiderschap doe je de gewone burger geen
plezier.'

LOAD-DATE: November 29, 2004

LANGUAGE: DUTCH

                           © 2004 PCM Uitgevers B.V.

                               6 of 92 DOCUMENTS

                                Algemeen Dagblad

                               November 27, 2004

Het is aanpassen of opzouten ; Wie met Nederland wil meedoen is welkom 'Wat
breng je mee? Of kom je alleen halen?'

BYLINE: DOOR CAREL BRENDEL

SECTION: Achtergrond; Pg. 25

LENGTH: 1807 words


    De multiculturele samenleving is als een soort natuurverschijnsel over
Nederland uitgestort. Maar van onder de politiek correcte deken kwam een
boodschap steeds weer te voorschijn: de nieuwkomers moeten zich aanpassen.

    Op de roltrap van het splinternieuwe winkelcentrum Carnisseveste roept Nora
Andouh haar twee jonge kinderen tot de orde. In het Nederlands. 'Ik probeer zo
veel mogelijk Nederlands met ze te praten', zegt de 31-jarige Barendrechtse, die
13 jaar geleden Marokko voor ons land verruilde.

    Tijd voor een langer gesprek heeft Nora niet. Ze gaat koffie drinken bij
haar Nederlandse buurvrouw. Maar een paar dingen wil ze wel kwijt:
'Carnisselande is een leuke buurt. Ik ben blij dat we hier een woning hebben
gevonden. Ook over Nederland hebben we niets te klagen. Het is een goed land. En
Theo van Gogh? Het is gewoon niet normaal zoals hij vermoord is.'

    Marokkanen die met hun kinderen Nederlands spreken, gezellig met hun
Hollandse buren omgaan, Nederland een fijn land vinden en de moord op Van Gogh
ondubbelzinnig veroordelen, waar vind je die nog? Het antwoord: op veel meer
plaatsen dan we denken. Als het in de media gaat over allochtonen, moslims en
Marokkanen, is de blik steevast gericht op de Schilderswijk (Den Haag), de
Tarwewijk (Rotterdam), Bos en Lommer (Amsterdam) of Kanaleneiland (Utrecht). In
beeld komen sluiers, djellaba's, satellietschotels, zwarte scholen en criminele
jongeren.

    Er bestaat een tweede Allochtonie buiten het gezichtsveld van de media. Daar
wonen de immigranten, die geruisloos hebben gekozen voor Nederland en zich
probleemloos mengen met de autochtonen. Dit onbekende Allochtonie ligt onder
meer in de vinexlocatie Carnisselande bij Barendrecht. De grotendeels autochtone
wijk is in trek bij allochtonen, die de drukte en de overlast in Rotterdam
ontvluchten. Ze zoeken voor hun kinderen een prettiger woonomgeving met als het
even kan weinig andere allochtonen.

    Hoofddoekjes zijn in dit buitengebied van Rotterdam aan de vingers van een
hand te tellen. De meest zichtbare groep in Carnisselande zijn de Surinamers en
die lopen er in alle varianten rond: creools, hindoestaans en Javaans.

    Ronaldo Fernand (55) kwam in 1974, kort na de Surinaamse onafhankelijkheid,
naar Nederland. Natuurlijk heeft hij last gehad van discriminatie, zeker in de
begintijd. En natuurlijk moest hij 'als buitenlander dubbel z'n best doen om een
hogere tree te bereiken'. Maar sinds hij een baan vond als laborant in
Zwijndrecht, voelt hij zich thuis in Nederland. 'Ik houd een sterke band met
Suriname. Ik vind het altijd fijn een praatje te maken met andere Surinamers. We
voelen elkaar blindelings aan. Maar ik heb ook veel Nederlandse kennissen. Om
vooruit te komen moet je werken en meedoen. De meeste Surinamers hebben die
instelling. We staan open voor alles, passen ons gemakkelijk aan, zijn
gemoedelijk. Ik voel me geen allochtoon, ik ben Nederlander.'

    Geen 'zelfgekozen apartheid' dus in Carnisselande. 'In ons stukje straat
kunnen allochtonen en Nederlanders goed met elkaar overweg', vertelt de
autochtone Claudia in ' t Hoen. 'Verderop zijn er wel klachten over een
hindoestaans gezin. Niet omdat ze bruin zijn, maar omdat ze zich asociaal
gedragen. Van Nederlandse aso's moeten we hier ook niets hebben.'

    Daarin verschillen Nederlanders en allochtonen niet van elkaar. In het
jongste rapport Allochtonen in Nederland stelt het CBS vast dat een kwart van de
niet-westerse allochtonen wil verhuizen naar een ruimere woning in een andere
wijk. De klachten over de woonomgeving gaan over dezelfde zaken, waaraan
autochtonen zich ergeren: rommel, lawaai en overlast van criminele jongeren. Als
er al een kloof bestaat in de Nederlandse samenleving, dan gaapt die niet tussen
autochtoon en allochtoon, maar loopt hij dwars door alle groepen heen -tussen
degenen die meedoen en meewerken, en degenen die overlast veroorzaken of zich
afzetten tegen Nederland.

    Illustratief voor deze grondhouding

    zijn de reacties op minister Rita Verdonk (Vreemdelingenzaken en
Integratie). Begin dit jaar lag zij zwaar onder vuur vanwege haar 'onmenselijke'
asielbeleid. Van Ede tot Elburg, van Laren tot Witmarsum, van Kollumerzwaag tot
Annen liepen dorpelingen te hoop tegen de dreigende uitzetting van allochtone
plaatsgenoten.

    Diezelfde Verdonk is inmiddels een van de populairste ministers. Direct na
de moord in Amsterdam maakte ze indruk op de Dam met haar pleidooi voor het
vrije woord. Ze hekelde daarna het lage incasseringsvermogen van sommige
moslims. Ze maakte de verzamelde imams duidelijk, dat het in Nederwil land een
daad van goed fatsoen is elkaar de hand te geven. De minister kreeg kritiek
-'aanstootgevend', 'provocatie' -maar die werd overstemd door massaal applaus.

    Hoe is het mogelijk dat Verdonk eerst wordt gekruisigd en daarna wordt
bedolven onder de hosanna's? Is de stemming tegenover allochtonen radicaal
omgeslagen sinds 2 november? Is het 'tolerante en gastvrije Nederland' door de
terreurdaad van Mohammed B. ten prooi gevallen aan een golf van 'islamofobie'?

    De oppervlakkige waarnemer is geneigd de twee laatste vragen met ja te
beantwoorden. Wie dieper graaft, ontdekt weinig vreemds. De opvattingen onder de
bevolking over buitenlanders zijn door de jaren heen constant: u bent welkom,
maar u moet zich wel aanpassen en ons geen overlast bezorgen.

    De bevolking van Ede sprong niet zo zeer in de bres voor het met uitzetting
bedreigde gezin Mulala, omdat Verdonk het asielrecht zou overtreden of vanwege
de politieke toestand in hun thuisland Congo. Het gezin kreeg vooral steun omdat
het hier succesvol was geintegreerd. Het echtpaar sprak vloeiend Nederlands, de
drie kinderen waren hier geboren en getogen en kind aan huis bij Nederlandse
schoolvriendjes. Op weinig sympathie daarentegen kan de Syrische Tilburger Ahmed
Salam rekenen, hoewel ook hij al 15 jaar in ons midden verblijft. De
ultra-orthodoxe imam, die eerder in opspraak kwam door vrouwonvriendelijke
donderpreken, weigerde de uitgestoken hand van Verdonk. De profeet Mohammed zou
hem een dergelijke geste verbieden. Op een persconferentie verschafte Salam
uitleg, bijgestaan door zijn als tolk fungerende zoon, want na 15 jaar spreekt
hij geen Nederlands.

    'De man is hier duidelijk doodongelukkig', reageert de Amsterdamse
exopbouwwerker Jan Beerenhout. 'Deze imam heeft de verkeerde keuze gemaakt door
naar ons land te komen. Waarom doet hij zichzelf dit aan? Hij is niet de eerste
die zich heeft vergist. Van de Nederlandse emigranten naar Australie keert 10
procent terug, omdat ze daar niet kunnen aarden. Als je niet van muggen houdt,
moet je niet naar Finland verhuizen.'

    Beerenhout pleitte al in de jaren ' 80 voor vergaande aanpassing. Van hem
stamt de kreet: 'Weg met die soepjurken!' In wetenschap, onderwijs, politiek en
media werd de multiculturele samenleving toen nog beschouwd als zegenrijk:
diversiteit, nieuwe gerechten, tempels en minaretten, leuke eethuisjes, een
bonte mengeling van religies en culturen. Dat er problemen met etnische
minderheden waren, lag aan de autochtone Nederlanders, die hardnekkig weigerden
de vreemdeling in hun midden te aanvaarden. Of, zoals een jonge vrouwelijke
studente vorig jaar zei tijdens een Rotterdamse hoorzitting over integratie:
'Het wordt hoog tijd dat de Nederlanders gaan integreren. Ze moeten leren om in
een multiculturele samenleving te leven.'

    'Wie zoiets zegt, leeft met het hoofd in de wolken', zegt criminoloog en
antropoloog dr. Hans Werdmolder. 'Je kunt niet verwachten dat autochtone
Nederlanders zich aanpassen aan de nieuwkomers. De realiteit is anders. Je komt
in Nederland, dus moet je een dikke jas kopen en de taal leren. Daarbij komt de
onvermijdelijke vraag: Wat breng je zelf mee? Of kom je alleen halen? Sommigen
komen alleen halen. Daar zitten mensen dus niet op te wachten.'

    Werdmolder deed in de jaren 80 onderzoek naar criminaliteit onder
Marokkaanse jongeren, toen zoiets als stigmatiserend voor de hele
bevolkingsgroep werd beschouwd. De onderzoeker aan de Universiteit Utrecht werd
een fel criticus van het politiekcorrecte denken over immigratie.

    'Hoe het mogelijk was dat de elite en het gewone volk zo verschillend
dachten over de multiculturele samenleving? De intellectueel beschouwt zichzelf
als een kosmopoliet. Hij zet zich graag af tegen het gewone volk. Kritiek op het
migratiebeleid kwam van de borreltafel of uit de onderbuik, die mocht je dus
niet serieus nemen. Het was gemakkelijk praten. Die intellectuelen woonden zelf
niet in probleemwijken. Het gevolg was dat er nooit een politiek debat is
gevoerd over de komst van 1,6 miljoen niet-westerse allochtonen. De bevolking
moest het ondergaan als een onvermijdelijk natuurverschijnsel.'

    De immigratiegolf valt niet meer terug te draaien. De vraag is wel: hoe nu
verder? Werdmolder: 'Als je de boel bij elkaar wil houden, moet je de boel eerst
bij elkaar zien te brengen. De samenleving moet initiatieven steunen waardoor
groepen met elkaar mengen. Niet het eigen clubhuis of de eigen voetbalclub
subsidieren, maar zorgen dat er gemengde teams in het veld staan. Dus niet
steeds Marokkaanse en Nederlandse ploegen tegen elkaar, want dat scherpt de
vooroordelen alleen maar aan. Over de integratie van Surinamers en Turken ben ik
optimistischer dan over de Marokkanen. Ik voorzie een tweedeling in de
Marokkaanse gemeenschap, tussen de beter opgeleide middenklasse en de afvallers.
Die moeten we toch op een of andere manier een toekomst bieden.'

    Voor socioloog Herman Vuijsje tekent zich eveneens een splitsing af 'tussen
een culturele achterhoede en de rest van Nederland'. Toch bewaart deze
langjarige criticus van het gedoogbeleid zijn optimisme. 'Met onze traditionele
nuchterheid zijn we erin geslaagd om de etnische spanningen te beperken.
Vergelijk dat eens met Engeland. Nederland staat niet in brand. Ook na de moord
op Van Gogh waken de media ervoor om een hele groep de schuld te geven. Ik denk
wel dat er nu onder de moslims wat gaat veranderen.

    Uit de verwarring kan iets goeds voortkomen. De moslims die het geweld en de
confrontatie afwijzen, zullen zich sterker manifesteren. Ik ben benieuwd hoe dat
eruit zal zien.'

    Nederland mag volgens veel waarnemers van slag zijn sinds 2 november,
Carnisselande is geenszins in de war. Installateur Roderick Simon, eengeboren en
getogen Nederlander van Arubaanse afkomst, wijst er de weg met simpele
principes: 'Ik heb contact met iedereen: Nederlanders, Marokkanen, Turken,
Surinamers. Wie voor mij werkt, moet zich aan drie principes houden: op tijd
zijn, je werk doen en respect voor elkaar tonen. Ik zeg altijd: als je respect
geeft, krijg je ook respect.'

    Demonstranten lopen te hoop tegen het uitzettingsbeleid van minister
Verdonk, februari 2004. © Algemeen Dagblad 241104/RR Bron: CBS FOTO TOUSSAINT
KLUITERS/ANP

LOAD-DATE: November 27, 2004

LANGUAGE: DUTCH

                           © 2004 PCM Uitgevers B.V.

                               7 of 92 DOCUMENTS

                                Algemeen Dagblad

                               November 22, 2004

Kabinetten ; COMMENTAAR

SECTION: Trefpunt; Pg. 09

LENGTH: 224 words


    ONAFHANKELIJK

    Het was een goed initiatief van de publieke omroep om wijze staatsmannen en
een enkele vrouw voor een zaterdagavond een nationaal kabinet te laten vormen
teneinde een manifest op te stellen voor dolend Nederland.

    Er is voldoende aanleiding om de denkkracht te bundelen voor concrete
oplossingen op het gebied van veiligheid, integratie, onderwijs etc. Het
gezelschap onder voorzitterschap van oud-minister Pieter Winsemius kwam zaterdag
niet veel verder dan soms slaapverwekkende monologen. Opmerkelijke oplossingen
bleven uit. Dit leert ons dat lang niet altijd de beste stuurlui aan wal staan.
Op afstand (!) praatten in Uden, Amsterdam en Rotterdam de gewone Nederlanders
mee. Velen lieten andermaal weten weinig op te hebben met representanten van de
oude politiek. Ook als het nationale kabinet met concrete oplossingen was
gekomen, waren die niet snel geaccepteerd. Politici van de voorgaande periodes
hebben openbare orde en veiligheid verwaarloosd en kunnen er beter het zwijgen
toe doen, zo bleek opnieuw. Het kabinet-Balkenende mag dan weinig draagvlak
hebben, het nationale kabinet kwam er zaterdag nog slechter van af. De nieuwe
generatie politici die in staat is Neerlands problemen echt aan te pakken en op
stevige steun mag rekenen, moet kennelijk nog aantreden.

    Reageren? Hoofdredactie@ ad. nl

LOAD-DATE: November 22, 2004

LANGUAGE: DUTCH

                           © 2004 PCM Uitgevers B.V.

                               8 of 92 DOCUMENTS

                                Algemeen Dagblad

                               November 20, 2004

Wie is de politicus van 2004?

SECTION: Achtergrond; Pg. 25

LENGTH: 1570 words


    Ergerde u zich dit jaar groen en geel aan een politicus, of wilt u een
volksvertegenwoordiger of minister juist een hart onder de riem steken? Dan is
dit uw kans. Ook dit jaar wil het Algemeen Dagblad van u weten wie u de beste en
de slechtste politicus vond.

    Natuurlijk ligt de nasleep van de moord op Theo van Gogh vers in het
geheugen.

    Terreurministers Johan Remkes en Piet Hein Donner hadden veel uit te leggen
en VVD-voorman Jozias van Aartsen blies hoog van de towerd ren. Premier Jan
Peter Balkenende zocht de gewone man op bij afgebrande scholen en in
geevacueerde buurten.

    Maar er gebeurde veel meer in 2004. Het CDA won in juni toch de Europese
verkiezingen. Demonstraties dwongen het kabinet het mes minder diep in de
sociale zekerheid te zetten. Oppositieleider Wouter Bos profiteerde. Zijn PvdA
is in peilingen veruit de grootste. Net als de LPF, had ook de VVD veel met
zichzelf te stellen. Staatssecretaris Nijs werd ontslagen, Geert Wilders sloeg
rechtsaf en wie is nou de ware VVD-leider: Van Aartsen of vice-premier Zalm?

    De komende maand kunt u stemmen op de beste en de slechtste Politicus van
het Jaar. Hieronder staat een selectie van 30 spraakmakende, omstreden en
schutterende politici. Maar u mag natuurlijk ook uw eigen kandidaat voordragen.
De keuze is aan u!

    Jozias van Aartsen

    omvergereden door warrige vrouw, zag rechtsbuiten Wilders uit fractie
vertrekken en serveerde staatssecretaris Nijs af. Harde oorlogstaal van
VVD-fractieleider irriteert collega's, ook in eigen kring.

    Jan Peter Balkenende was wekenlang geveld door bacterie. Keerde terug met
sociaal akkoord en een stevige eurocommissaris. Leidt land in verwarring na
moord op Van Gogh en de geweldadige nasleep. Probeert de brand te blussen.

    Wouter Bos is onbetwist oppositieleider nu hij het kabinet vaker onder vuur
neemt vanuit de Kamer in plaats van vanuit koffiehuizen. Zoekt vrouwen met
kloten nu peilingen zijn PvdA-fractie na verkiezingen gouden bergen beloven.

    Laurens Jan Brinkhorst eigenzinnig optreden minister van Economische Zaken
ergert D66-achterban steeds meer. Pleidooi voor langer werken en aanval op
vakbonden leverde vader van prinses Laurentien eretitel '7e VVD-minister' op.

    Boris Dittrich is nooit te beroerd om voor de camera te verschijnen en een
quootje te spuien. De D66-fractievoorman houdt zo zijn slinkende partij nog een
beetje in beeld. Werd uitgezet door Fidel Castro. Piet Hein Donner hoefde dit
jaar Balkenende minder vaak te souffleren en is nu chef terreurbestrijding.
CDA-minister klaagt vaak dat hij voor elk justitieel wissewasje in de Kamer
uitleg moet geven.

    Joost Eerdmans is de enige in de LPF-fractie die in de Tweede Kamer als
talent wordt beschouwd. Schreeuwt om de haverklap moord en brand over de missers
van justitie en politie. Nieuwe rechtse kompaan van Wilders.

    Aart Jan de Geus slaagt er niet in het sociale gezicht van het CDA te zijn.
Akkoord met bonden en werkgevers kwam er pas nadat collega-bewindslieden het
bemiddelingswerk van de minister van Sociale overnamen. Zaken Femke Halsema
sneeuwt in de oppositie onder bij luidere Bos en Marijnissen, maar kan met haar
'redelijke' alternatief wel de GroenLinks-achterban bekoren. Duikt steeds vaker
op bij demonstraties, maar wordt nooit een Rosenmoller.

    Mat Herben is weer eens afgezet als LPF-fractievoorzitter. De olijke
vrijmetselaar is zowat de enige Nederlander die nog gelooft dat de LPF weer
kiezers kan winnen en gaat de partij weer eens lijmen. Ayaan Hirsi Ali voert
bijna geen debat meer, maar staat des te meer in het centrum van de discussie na
de moord op Van Gogh, met wie ze een kritische film over de islam maakte.
VVD-Kamerlid wordt zwaar bewaakt.

    Maria van der Hoeven kreeg het te verduren. Na de hbo-fraude, de exclusieve
verbouwing van haar Onderwijs-ministerie en ontslag van staatssecretaris Nijs,
zouden topambtenaren elkaar ook nog eens riante bonussen cadeau hebben gedaan.

    Hans Hoogervorst is het levende bewijs dat bezuinigen voor sommigen een
hobby is. De daadkrachtige VVD-minister van Volksgezondheid vindt altijd wel
weer iets wat uit het ziekenfonds kan, als er geldnood is.

    Henk Kamp staat met stevige taal pal voor 'onze jongens' in den vreemde.
VVD-minister van Defensie piekert er echter niet over om de missie in Irak te
verlengen, nadat Nederlandse militair omkwam in een grootschalige hinderlaag.

    Agnes Kant hapt opeenvolgende kabinetten al jarenlang onvermoeibaar in de
kuiten. SP-keffertje ergert zich wekelijks op luide toon aan het zorgbeleid, dat
volgens haar asociaal is.

    Cees van der Knaap verkende namens het kabinet de mogelijkheden om de ruzie
tussen vakbonden en kabinet bij te leggen, nadat een andere CDA'er -De Geus
-daarin niet slaagde. Is in het echt staatssecretaris van Defensie.

    Ali Lazrak scheidde zich af van de Socialistische Partij na ruzie met
partijbaas Jan Marijnissen. Sindsdien heeft de voormalige troetelallochtoon meer
van zich doen spreken. weinig Jan Marijnissen moet Wouter Bos in de Kamer nu als
oppositieleider voor laten gaan en zoekt andere wegen om het volk te
vertegenwoordigen. SP-leider loopt stages in alle Nederlandse provincies en
kalkt veel op zijn internet-weblog.

    Hilbrand Nawijn vaart een eigen koers, maar durft de LPF-fractie nog altijd
niet te verlaten, bang voor de parlementaire eenzaamheid. De oud-minister
orakelt graag in de wandelgangen.

    Jeltje van Nieuwenhoven zwaaide af als Kamerlid nadat ze PvdA-leiderschap
misliep. Populair geworden als parlementsvoorzitter sleepte de geboren Friezin
er wel een troostprijs als gedeputeerde in Zuid-Holland uit. Annette Nijs gooide
eigen glazen in door openhartig interview in de Nieuwe Revu, waarin ze nare
dingen zei over 'haar' minister Van der Hoeven. VVD-staatssecretaris werd
vervolgens door eigen partij gedumpt.

    Johan Remkes kwam zwaar onder vuur als minister van Binnenlandse Zaken na de
moord op Van Gogh. Vooral VVD-voorman Van Aartsen vond hem te slap. Groningen
neemt desalnietemin nooit een blad voor de mond.

    Andre Rouvoet vormt met zijn ChristenUnie links alternatief voor het CDA.
Fractievoorman veegt op beleefde manier vloer aan met kabinetsbeleid. Krijgt
waardering voor zijn politieke vaardigheden en kennis.

    Mark Rutte kwam iets te veel op tv met zijn links-liberale stemgeluid en
werd door de VVD-top overgeplaatst van centrale ministerie van Sociale Zaken
naar het ministerie van Onderwijs, meer in de luwte van de Haagse herrie.

    Rita Verdonk lag hevig onder vuur door het terugsturen van uitgeprocedeerde
asielzoekers, maar VVD-minister van Vreemdelingenzaken en Integratie bleef
onverstoorbaar. Toespraak op de Dam na moord op Van Gogh raakte juiste snaar.

    Maxime Verhagen introduceerde nieuwe vorm van dualisme door in
achterkamertje met coalitiefracties kabinetsplannen te veranderen en heet nu
'schaduwpremier'. CDA-fractievoorman vecht nog steeds tegen belabberd imago.

    Bas van der Vlies is het meest ervaren lid van het parlement. Hij leidt de
SGP, het orthodox-christelijke mannenbolwerk dat vrouwen nog altijd weert als
lid. Verder best geschikte vent.

    Frans Weisglas laat als voorzitter van de Tweede Kamer het parlement beter
beveiligen en weert persmuskieten uit de wandelgangen. IJdele VVD'er leidt
debatten kundig, maar zijn lange tenen zijn legendarisch.

    Geert Wilders stapte uit VVD, omdat hij Turkije niet in de Europese Unie
wil. Spint in peilingen garen bij antimoslimtaal. Keerzijde van rechtse praat is
dat hij bedreigd wordt en net als Hirsi Ali zwaar moet worden bewaakt.

    Gerrit Zalm moest als minister van Financien lijdzaam toezien dat
coalitiefracties zijn 10e miljoenennota fors herschreven. VVD'er kreeg wel lof
toen hij als vice-premier de zieke Balkenende verving.

    Stem en win

    De spelregels U kiest de beste en de slechtste politicus van het jaar 2004.
Om een handje te helpen hebben wij 30 opmerkelijke politici geselecteerd.
Natuurlijk mag u ook op een ander stemmen, onder een voorwaarde: hij of zij moet
in 2004 deel hebben uitgemaakt van de Tweede Kamer of het kabinet. Stemmen op Ad
Melkert of Pim Fortuyn kan dus niet.

    i www. ad. nl/depoliticus Hoe kunt u stemmen? Dat kan op drie manieren: op
internet, per briefkaart of per email. We horen graag op wie u stemt en waarom u
voor hem of haar kiest.

    De snelste manier om te stemmen is via onze website www. ad. nl/depoliticus.
Daar kunt u de politicus van uw keuze aanklikken en meteen vertellen waarom hij
of zij volgens u de beste of de slechtste is.

    U kunt ook een kaartje met uw keuze en uw motivatie sturen naar: Algemeen
Dagblad 'Politicus van het Jaar', Postbus 180 in 2501 CD Den Haag.

    Stemmen per e-mail kan ook. Mail uw keuze naar: politiek@ ad. nl.

    Uw stem moet uiterlijk vrijdag 24 binnen zijn. De uitslag wordt vlak voor
het nieuwe jaar bekend gemaakt. Wat kunt u winnen? Meedoen is kans maken op een
van de aantrekkelijke prijzen die het Algemeen Dagblad onder de kiezers verloot.

    Drie hoofdprijzen: een VIP-weekend in Belevingshotel Bad Boekelo. i www.
belevingshotel. com. Verder zijn er 25 extra prijzen: het nieuwste boek van onze
huiscartoonist Bas van der Schot, 'Democratie voor beginners'.

    Om de prijzen te winnen moet u ons vertellen wie de beste en wie de
slechtste politicus van 2004 is. U moet ook in enkele regels uitleggen waarom
hij of zij dat is. Vergeet niet naam, (e-mail) adres of telefoonnummer te
vermelden.

LOAD-DATE: November 20, 2004

LANGUAGE: DUTCH

                           © 2004 PCM Uitgevers B.V.

                               9 of 92 DOCUMENTS

                                Algemeen Dagblad

                               November 18, 2004

Met een lach en een traan ; Levenslied en smartlap op gratis Utrechts festival

BYLINE: DOOR MIRJAM KEUNEN

SECTION: Uitgaanskrant; Pg. 29

LENGTH: 645 words


    Het Smartlappenfestival Utrecht is een van de grootste evenementen in
Nederland over het levenslied en populair onder alle lagen van de bevolking.
Binnen een weekend traden ze op in een bejaardentehuis en op een punkfestival.
Cees Koldijk, zanger van de 4 Tuoze Matroze, wil maar zeggen dat de band die
furore maakt met zeemanssmartlappen en drankliederen, een breed publiek bedient.
'We zingen vaak als enige Nederlandse groep op multiculturele festivals', zegt
hij.

    4 Tuoze Matroze vindt inspiratie in veel culturen: van de Surinaamse tot de
Arabische. In afgeraffelde officierspakken staan ze op bedrijfsfeesten,
festivals en in feestententen. Dit jaar beginnen de beroepsmuzikanten een
theatertournee langs kleine zalen in het hele land. Op de maritieme manifestatie
Sail 2005 brengen ze hun meedeinliederen samen met het Jazzorkest van het
Concertgebouw.

    ., Toch is onze formule nog hetzelfde als tien jaar geleden',zegt Koldijk. '
We houden van simpele teksten zonder moeilijke poezie, maar we vermijden te veel
cliches en dubbele bodems mogen best. Een smartlap moet iedereen kunnen
begrijpen. Dat is de essentie. Het mooiste is als het publiek ook een traantje
wegpinkt.'

    Veel artiesten, die zich toeleggen op het gevoelige lied over kommer en kwel
van de gewone man, houden via een website contact met de fans. De veelal in
eigen beheer uitgebrachte cd's worden verkocht via internet of na een optreden
in het land. Koldijk: ' Aan mond tot mond reclame danken we onze nationale
bekendheid, maar het verbaast me altijd als we voor een zaal van 1000 mensen
optreden die een refrein vrolijk mee bleren. Als ik de reacties lees in het
logboek op internet, besef ik dat sommigen idolaat van ons zijn. Vaak horen we
ook: dat jullie nooit een hit hebben gehad!'

    Tijdens de 14de editie van het Smartlappenfestival Utrecht, een van de
grootste festivals in het land, treden behalve de 4 Tuoze Matroze ook Willie &
De Billies, De Cactus Cowboys, De Anitaas en tientallen andere vertolkers van
smartlappen op. Alle concerten in 40 cafes en restaurants zijn gratis
toegankelijk.

    ' De muziek varieert van serieuze levensliederen over verloren liefdes tot
jolige verkleedpartijen die camp zijn',zegt Luuk Kloosterboer van de Stichting
Utrechtse Muziekfestivals. Ook de organisatie schuwt de knipoog niet. Het
roddelblad Story ('Net als in een smartlap komen in het blad alle facetten van
het leven aan de orde') deelt als sponsor zakdoeken en fototoestelletjes uit. De
beste paparazzi maken kans op een prijs.

    ' Gezellig samen meezingen en uitgelaten lol maken. Dat maakt het festival
tot een succes',betoogt Kloosterboer. ' En een traantje laten. In wezen is een
smartlap natuurlijk leedvermaak. Maar: gedeelde smart is halve smart.'

    Het duo Als-je-maar-gelukkigband zoekt een balans tussen parodie en ernst
bij zijn vertolkingen van het levenslied. Zanger Jan Haver en zijn kompaan
speuren als hobby naar smartlappen die in de vergetelheid zijn geraakt. Ze
voeren nummers op die Willy Alberti en Johnny Jordaan als duo zongen en
vertolken het onbekender werk van Mary Servaes die als Zangeres zonder Naam
Als-je-maar-gelukkig-band: smartlappen uit de jaren 50 en 60. uitgroeide tot de
Koningin van het Levenslied.

    Als-je-maar-gelukkig-band brengt het liefste nummers uit de jaren 50 en 60.
Jan Haver: ' Er is een schat aan materiaal, want het genre was indertijd erg
populair. Veel deuntjes zitten nog in het onderbewustzijn van het publiek.

    'Nu is er weer een revival van de smartlap. Dat heeft te maken met
globalisering en de eenwording van Europa. Mensen hebben hang naar typisch
Nederlandse uitingen en aan saamhorigheidsgevoel.'

    Smartlappenfestival Utrecht, 19 t/m 21-11 in 40 cafes en restaurants in de
Utrechtse binnenstad. Gratis.

    i www. smartlappenfestival. nl www. 4tuozematroze. nl www.
dealsjemaargelukkigband. nl.

LOAD-DATE: November 18, 2004

LANGUAGE: DUTCH

                           © 2004 PCM Uitgevers B.V.

                               10 of 92 DOCUMENTS

                                Algemeen Dagblad

                               November 17, 2004

'Linkse kliek is een slechte verliezer'

BYLINE: DOOR REINOUD DEN HAAN

SECTION: In het nieuws; Pg. 3

LENGTH: 558 words


    De KRO riep maandagavond Pim Fortuyn uit tot Grootste Nederlander. Gisteren
bleek echter dat Willem van Oranje ruim 30.000 stemmen meer heeft gehaald. De
KRO houdt desalniettemin vast aan Fortuyn als Grootste Nederlander.

    Rotterdam -De grootste gerechtigheid van Nederland. Op de website
pim-fortuyn. nl wordt de verkiezing van Fortuyn tot Grootste Nederlander met
gejuich ontvangen. 'Pim: Nederland mist je nog steeds.'

    Maar de forumbezoekers zijn ook wantrouwend. 'Ik ben benieuwd hoe die linkse
slopers dit nu weer wegrelativeren', schrijft een zekere Ab. De 'linkse slopers'
doen alles om de uitslag weg te wuiven, vinden de fortuynisten. Zoals maar weer
blijkt uit het onderzoek van 'PvdA'er' Maurice de Hond dat de meeste
Nederlanders voor Willem van Oranje zouden hebben gekozen. 'De linkse kliek is
een slechte verliezer.' De melding van de KRO dat toch Willem van Oranje de
meeste stemmen had gekregen, wordt ook afgedaan als 'manipulatie'.

    Hebben ze gelijk? Is de verkiezing van Fortuyn het bewijs steeds een grote
kloof gaapt tussen de opiniemakers van dit land en het 'gewone volk'? Waarom won
Fortuyn en niet Willem de Zwijger of Drees? dat er nog 'Het is een perfecte
ACTUEEL peiling van dit moment. In de jaren 30 zou men op Colijn hebben gestemd,
die is na de oorlog verguisd', zegt fractieleider Ronald Sorensen van Leefbaar
Rotterdam.

    'Het is een bewijs van de veenbrand die nog steeds in Nederland woedt. In de
KRO-uitzending werd nauwelijks geklapt als er iets over Fortuyn werd gezegd.
Heel typisch.' Sorensen, van oorsprong leraar geschiedenis, zou op Piet Hein
hebben gestemd als Fortuyn er niet was geweest. 'Ik heb Fortuyn gekend, al die
critici niet. Voor de linkse kerk is dit zomaar een verkiezing, voor ons een
overwinning.' Cultuursocioloog Gabriel van den Brink is niet overtuigd. Sinds de
dood van Fortuyn is er te veel veranderd. Het gaat economisch slechter, mensen
zijn boos over Irak, de moord op Van Gogh is erbij gekomen. 'De uitslag zegt
niets over de onvrede in Nederland, eerder over vervlogen hoop. Mensen hadden
hoge verwachtingen van Fortuyn, en dat komt nu weer boven.' Ook Piet de Rooij,
hoogleraar Nederlandse geschiedenis aan de Universiteit van Amsterdam, hecht er
weinig belang aan. 'Het heeft niets met geschiedenis te maken. Historische
figuren moet je in hun context bekijken. Dat is hier natuurlijk niet gebeurd.'
De Rooij noemt de verkiezing een 'interessant maatschappelijk spelletje',
vergelijkbaar met programma's 'waar bijvoorbeeld de toptien van spectaculairste
scheidingen in Hollywood wordt gepresenteerd'.

    Toch moeten we het signaal niet onderschatten, vindt cultuursocioloog Anton
Zijderveld, oud-hoogleraar van CDA-huize aan de Erasmus Universiteit Rotterdam.
'Nederland is in de war. Al dat gekakel op televisie. Daar past dit in. Er is
kennelijk nog steeds een verlangen naar aansprekende politici. Maar laten we
niet vergeten dat Fortuyn niet had gewonnen als hij was blijven leven. Als hij
premier was geworden, was dat op een politiek drama uitgelopen.'

    Het wassen beeld van de Grootste Nederlander Pim Fortuyn staat, samen met
die van zijn hondjes, bij Madame Tussaud's al lang tussen de internationale
staatshoofden, ex-premiers en leden van het Koninklijk Huis. FOTO MARCO OKHUIZEN
Stemmentotaal Grootste Nederlander © Algemeen Dagblad 171104

LOAD-DATE: November 17, 2004

LANGUAGE: DUTCH

                           © 2004 PCM Uitgevers B.V.

                               11 of 92 DOCUMENTS

                                Algemeen Dagblad

                               November 17, 2004

6200 euro voor een retourtje

SOURCE: ANP

BYLINE: ANP

SECTION: Economie; Pg. 8

LENGTH: 322 words


    Frankfurt -Niet meer wachten om in te checken en met een luxe wagen naar het
vliegtuig worden gebracht door een chauffeur. Dat kan vanaf 1 december bij de
Duitse luchtvaartmaatschappij Lufthansa. De maatschappij opent dan in Frankfurt
een speciale terminal voor eersteklaspassagiers, die in niets doet denken aan de
doorsnee vertrek-of aankomsthal voor het gewone volk.

    De terminal heeft veel weg van een sjiek hotel, met een restaurant en
vergaderruimten. 'Topservice voor topklanten', luidt het motto dat
Lufthansa-topman Wolfgang Mayrhuber de passagiers wil meegeven. Betalen doe je
er ook voor. Een retourtje Frankfurt-New York kost 6223 euro.

    Lufthansa verwent de eersteklaspassagiers al langer. In de business class op
vluchten over lange afstanden zijn de toestellen voorzien van nieuwe stoelen,
die in een ligstoel kunnen worden veranderd. Ook internet aan boord en nieuwe
lounges op vliegvelden moeten rijke passagiers trekken.

    De maatschappij heeft al enige tijd een project lopen voor zakenreizigers
die de Atlantische Oceaan oversteken. In opdracht van Lufthansa vliegt de
Zwitserse maatschappij PrivatAir deze route met omgebouwde vliegtuigen die
alleen maar business class hebben en slechts 48 stoelen. Vier stewards of
stewardessen bekommeren zich om hen. Het in-en uitstappen gaat natuurlijk snel,
omdat er maar zo weinig passagiers zijn.

    PrivatAir begon twee jaar geleden met deze Lufthansa-dienst. Inmiddels
vliegt de maatschappij op drie bestemmingen in de Verenigde Staten, goed voor
achttien retourvluchten per week. Ook deze service is niet goedkoop. Een
retourticket Duesseldorf-New York kost ongeveer 3000 euro. Lufthansa streeft
ernaar in de hoge prijsklasse 20 procent van al zijn tickets te verkopen. Als
dat lukt, wordt er winst gemaakt.

    De stewardess is niet de enige die eersteklaspassagiers bij Lufthansa in de
watten legt. De verwennerij begint al bij het inchecken. FOTO EPA

LOAD-DATE: November 17, 2004

LANGUAGE: DUTCH

                           © 2004 PCM Uitgevers B.V.

                               12 of 92 DOCUMENTS

                                Algemeen Dagblad

                               November 16, 2004

'Nederland mist historisch besef'

BYLINE: DOOR REINOUD DEN HAAN

SECTION: Binnenland; Pg. 05

LENGTH: 384 words


    Pim Fortuyn, de grootste Nederlander aller tijden? De KROstemmers vinden van
wel. Historici noemen het een 'onzinuitslag'.

    Rotterdam -De Britten kozen premier Winston Churchill tot de belangrijkste
persoon uit de Britse geschiedenis. Onze Oosterburen kozen voor Konrad Adenauer,
de eerste kanselier van de Bondsrepubliek Duitsland. Volgens de Nederlandse
bevolking is Pim Fortuyn de grootste landgenoot. Althans, dat blijkt uit de
KRO-verkiezing van gisteravond.

    Fortuyn liet premier Drees en Willem van Oranje achter zich. Sinds 23
oktober ging de vermoorde politicus op kop. Daarmee versloeg hij de schilders
Rembrandt en Van Gogh, plus Erasmus, Anne Frank, de 17-eeuwse wetenschapper Van
Leeuwenhoek, voetballer Johan Cruijff en ijzervreter Michiel de Ruyter.

    De Nederlanders mogen voor Fortuyn hebben gekozen, de professionele
historici vinden het belachelijk. 'Dit is echt een onzinuitslag', zegt de
Groningse hoogleraar geschiedenis Henk te Velde. 'Het is volstrekt onterecht.
Natuurlijk heeft Fortuyn de afgelopen jaren iets voor Nederland betekend, maar
dat komt vooral door zijn dood. Pas daarna is Nederland echt in beweging
gekomen.'

    Ook de Utrechtse historicus en publicist Arend Jan Boekestijn relativeert de
uitslag. 'Het is vooral de verdienste geweest van Frits Bolkestein, die heeft
het immigratievraagstuk op de agenda gezet. Fortuyn herhaalde dat op een ander,
geschikter moment.'

    De historici vinden sowieso dat Nederlanders een schrijnend tekort aan
historisch besef hebben.

    'Nederlanders leven in het nu. Geschiedenis speelt nauwelijks een rol in dit
land. Als je in Parijs de gewone man in de straat aanspreekt, is dat echt
anders. Die weet wie Descartes was en heeft er vaak ook iets van gelezen. Welke
Nederlander kent Spinoza nog? Laat staan dat iemand iets van hem heeft gelezen',
aldus Boekestijn.

    Hoogleraar Te Velde kan zich niet voorstellen dat de KROkiezers serieus voor
Fortuyn hebben gekozen.

    'Het gaat vooral om de ster van het moment. Deze uitslag zegt meer over de
verkiezingen dan over de Nederlandse geschiedenis.' 'Nee', zegt Boekestijn, 'de
uitslag zegt meer over de Nederlandse samenleving van dit moment. Fortuyn wordt
nog steeds gezien als de grote Verlosser. Nederland is zoekende, dat is
duidelijk.'

    Churchill Adenauer

LOAD-DATE: November 16, 2004

LANGUAGE: DUTCH

                           © 2004 PCM Uitgevers B.V.

                               13 of 92 DOCUMENTS

                                Algemeen Dagblad

                               November 16, 2004

Iedereen een mening over kunst ; Publiek kiest Kunstenaar van het Jaar

BYLINE: DOOR DORON NAGAN

SECTION: Cultuur & Media; Pg. 15

LENGTH: 667 words


    Overmorgen wordt in de voormalige Van Nellefabriek in Rotterdam tijdens het
Nationale KunstGala de Kunstenaar van het Jaar gekozen. Een mooi initiatief,
maar controversieel. Hoe populistisch is kunst?

    Raamsdonksveer -'Onze verkiezing van de Kunstenaar van het Jaar is
populistisch', zegt David Polak. 'Is niet elke verkiezing populistisch, waarbij
iedereen zijn mening mag geven?'

    Dat is ook de bedoeling, vervolgt David Polak. Hij is initiatiefnemer en
voorzitter van de verkiezing Kunstenaar van het Jaar, die donderdag voor de
tweede maal wordt gehouden. Vorig jaar won Corneille.

    Het publiek moet zijn stem laten horen over wie de meest gewaardeerde
levende kunstenaar van het jaar is, vindt Polak. Niet kiezen op grond van
kennis, maar op grond van de eigen beleving. Zo hoopt Polak mensen dichter bij
hedendaagse kunst te brengen.

    Tijdens het Nationale Kunst-Gala brengen 300 bezoekers hun stem uit op de
uiteindelijke winnaar van de acht finalisten. De finalisten zijn via internet
door de 'gewone' Nederlander gekozen uit een aanvankelijke lijst van 100
genomineerden. Die lijst werd samengesteld door 172 kunstkenners
-museumdirecteuren, galeriehouders, kunsthistorici, collectioneurs, ex-politici
en mensen uit het bedrijfsleven.

    Het heeft Polak en kunstliefhebbende vrienden enkele jaren terug getroffen
dat de gemiddelde Nederlander met moeite spontaan drie hedendaagse kunstenaars
kon noemen, zoals een onderzoek in 1997 had uitgewezen. Daar wilden ze wat aan
doen om de bekendheid van nieuwe Nederlandse kunst en kunstenaars bij de mensen
te vergroten. Een verkiezing zou het brede publiek op een makkelijke manier
dichter bij levende kunst brengen. Polak: 'Kunst is iets moois dat iets aan je
leven toevoegt.'

    Tegelijkertijd wil David Polak met de verkiezing het elitaire karakter van
kunst doorbreken. 'Er zijn mensen die het belangrijk vinden dat er afstand is
tussen kunst en de massa', zegt Polak. 'Daarmee ben ik het niet eens. Als wij
vinden, zoals ook de politiek doet, dat kunst onderdeel is van ons
maatschappelijk welzijn, dan moeten meer mensen ermee in contact worden
gebracht.

    ' Het is nog steeds zo dat bij veel Nederlanders weerstand bestaat om een
galerie binnen te lopen. Voor veel mensen is kunst duur en moeilijk. Maar kunst
is helemaal niet moeilijk. Want zij is een persoonlijke beleving.

    'Een van de weerstanden die ik heb tegen het elitaire in de kunstwereld,
zijn jury's van kunstprijzen. Die brengen hun mening als was zij een objectieve
waarheid. Kunst laat zich niet normeren of objectiveren. Kunst maakt iets in je
los, als het goed is. Dat is vrij makkelijk te leren en je hoeft niet gestudeerd
te zijn om een mening te hebben over kunst. Dat proberen we met dit evenement
aan mensen mee te geven.

    ' Het is in Nederland not done om Rembrandts Nachtwacht niet mooi te vinden.
Ik vind dat iedereen het recht heeft om ook een Rembrandt niet mooi te vinden.
Veel mensen conformeren zich aan de algemene mening. Ik wil dat mensen hun
persoonlijke gevoel bij kunst laten spreken en hun eigen mening laten gelden.'

    Bepaalt de smaak van de massa dan wie de meest gewaardeerde kunstenaar is?
Polak: ' Vergeet niet, het zijn wel de kenners die de basis voor de verkiezing
leveren. Want zij kiezen de 100 genomineerden.'

    Het lijkt of David Polak steun krijgt uit de serieuze hoek, als we op zijn
comite van aanbeveling afgaan. Daarin zitten drie museumdirecteuren: Ronald de
Leeuw van het Rijksmuseum, John Leighton van het Van Gogh Museum en Wim Pijbes
van de Kunsthal. Maar De Leeuw van het Rijksmuseum wilde desgevraagd geen
toelichting geven op zijn lidmaatschap van het comite van aanbeveling...

    Van Nelle-fabriek, Rottredam, Top-Art Expositie, van 17 t/m 21-11. KunstGala
en Verkiezing Kunstenaar van het Jaar 18-11.

    i www. kunstenaarvanhetjaar. nl

    Werk van drie finalisten van de verkiezing Kunstenaar van het Jaar: Jurriaan
van Hall (rechtsboven), Marianne Naerebout (links) en Jacques Tange
(rechtsonder).

LOAD-DATE: November 16, 2004

LANGUAGE: DUTCH

                           © 2004 PCM Uitgevers B.V.

                               14 of 92 DOCUMENTS

                                Algemeen Dagblad

                               November 15, 2004

Pluche bezorgt Carre weer allure ; Koninklijk theater heropent na
miljoenenverbouwing

BYLINE: DOOR NICO HEEMELAAR

SECTION: Cultuur & Media; Pg. 11

LENGTH: 987 words


    Na een verbouwing van precies tien maanden en tien dagen gaat Carre in
Amsterdam vandaag weer open. Kroonluchters, wandschilderingen, een goudgele
foyer en rood tapijt geven het koninklijk theater aan de Amstel zijn allure weer
terug.

    Amsterdam -Het verschil tussen het oude en nieuwe Carre zit hem in de
bovenste rijen. 'Het geheim van deze zaal', zegt directeur Hein Jens als hij
zich laat zakken in een van de 1750 splinternieuwe stoeltjes van het koninklijk
theater aan de Amstel. 'Het zijn de goedkoopste plaatsen en je hebt hier het
beste zicht op het podium. In de nieuwe situatie hoeft niemand hier meer last te
hebben van hoogtevrees, claustrofobie of warme toneellampen.'

    Jens wijst trots op de nieuwe stoelen, die de aanleiding vormden voor een 23
miljoen euro kostende verbouwing. 'Het balkon loopt steil af', zegt hij. 'In de
oude situatie hadden we stoeltjes met lage leuningen. Veel mensen vonden het eng
om naar hun plaatsen te lopen, bang om naar beneden te vallen. Met hogere
stoeltjes verdwijnt dat gevoel en bovendien zit het beter in de rug. Verder
hebben we op alle plekken in de zaal extra beenruimte gecreeerd. De capaciteit
moest met 250 stoelen worden teruggebracht, maar daarvoor hebben we wel het
mooiste theater van Nederland gekregen.'

    De nieuwe roodpluchen zetels in Carre komen uit Slovenie. Jens zegt
hoogstpersoonlijk naar Ljubljana te zijn gereisd om ze zelf uit te proberen. 'Ik
ben er twee dagen gebleven. Soms ging ik een uurtje op zo'n stoel zitten om ze
uit te testen. En we hebben een proefstoel laten overkomen om te kijken of die
inderdaad zo veel mogelijk leek op de exemplaren van weleer. Deze stoelen moeten
25 jaar mee, dan wil je wel heel zeker zijn van je zaakje.'

    In en rond het 'schellinkje', traditiegetrouw het bovenste gedeelte van het
theater voor de gewone man, is de metamorfose van Carre het duidelijkst
zichtbaar. Het plafond is verhoogd, waardoor er geen zichtbeperkingen meer zijn.
De grittegels in de nok hebben plaatsgemaakt voor een sterrenhemel. Aan de
zijkanten bovenaan zijn de ramen van de koepel weer ontbloot, herinnerend aan
het circus van Oscar Carre dat alleen bij daglicht optrad. In de zaal hangen
kroonluchters en achter het schellinkje is een onbenutte ruimte omgebouwd tot
chique foyer. Daar hangen ook de schilderingen die meteen al op de eerste dag
van de restauratie tevoorschijn kwamen. 'Vroeger was in dit gedeelte ook geen
garderobe', zegt Jens, wandelend door de nieuwe foyer. 'Het publiek op de
goedkoopste rangen hield zijn jas aan en pet op.'

    De foyer biedt een fraai uitzicht over de Amstel en het silhouet van de
Amsterdamse binnenstad. De ruimte is dan ook afzonderlijk te huren voor
bijeenkomsten tot 250 man. Nieuw is ook de mogelijkheid hier te trouwen.
Bijzonder in deze ruimte is boogconstructie die het dak van de koepel
ondersteunt. Gietijzeren bogen van Gustvae Eiffel. Jens: 'Bij de bouw heeft
Oscar Carre een van zijn medewerkers naar Eiffel gestuurd met de vraag een
ontwerp te maken. dicht te gaan. Bij de voorbereiding bleek de vloer al dermate
verrot te zijn, dat er geen nieuwe stoelen konden worden ingedraaid.

    'Geen tijd, kom over twee jaar maar terug', had deze gezegd. Daar kon Carre
niet op wachten. Toen heeft de bewuste medewerker een constructie weggekaapt,
die eigenlijk bedoeld was voor een brug even buiten Bordeaux. Die brug is er pas
na Carre gekomen.'

    Jens trad in 1997 in dienst als directeur van Carre en wist bij zijn
aanstelling dat de stoelen vervangen moesten worden. Omdat het theater zijn
voorstellingen vaak al twee tot drie jaar vooraf boekt, was besloten in 2000 een
paar maanden De veranderde arbo-wetgeving noodzaakte het theater ook een nieuwe
trekkenwand aan te schaffen en de garderobes anders in te richten. De piste
bleek verzakt te zijn en zo kwam het ene na het andere mankement aan het licht.
Na drie jaar voorbereiding begon op 4 januari de grote restauratie, die met de
officiele heropening op 15 november precies tien maanden en tien dagen in beslag
heeft genomen. Voor de verbouwing kreeg Carre tien miljoen euro aan subsidie. De
rest van het bedrag moet afbetaald worden met hulp van sponsors. Jens: 'De
schuld drukt zwaar op de begroting, maar het was een kwestie van nu of nooit.
Geld is er overigens nooit bij dit soort culturele instellingen. Ik heb goede
hoop dat de sponsors wel komen als ze straks zien hoe mooi het gebouw is
geworden. Carre is uniek in de wereld door zijn combinatie van piste en
lijsttoneel. Nipo-onderzoek heeft uitgewezen dat de naamsbekendheid van het
theater onder Amsterdammers 92 procent is en dat 71 procent van de mensen in
deze stad er ooit is geweest. Over heel Nederland gemeten zijn de uitkomsten
respectievelijk 43 en 12 procent. Carre is de plek voor grootschalig instrument
of de eenzame cabaretier. Wat daar tussenzit, toneel bijvoorbeeld, komt hier gek
genoeg niet uit de verf.'

    Urenlang kan hij uitweiden over de verbouwing van het theater. Over de
sombere blauwe foyer die een vrolijke goudgele ruimte foyer is geworden. Over de
loges, die elk hun eigen deur hebben gekregen of het koude linoleum dat is
vervangen door warm rood tapijt. De lift voor rolstoelgebruikers, de
uitschuifbare orkestbak, prachtig is het geworden, maar het haalt niet bij de
metamorfose van de toiletten. Marmeren vloeren en wanden, een urinoir op
kinderhoogte, maar het meest bijzondere vindt Jens de lichten die vanzelf aan en
uit gaan. 'Nooit meer zoeken naar de lichtknop', zegt hij glunderend bij een
demonstratie van het damestoilet. 'We hebben het theater weer de allure van
vroeger gegeven. Mensen zeggen vaak 'we gaan naar Carre' in plaats van dat ze de
artiest noemen voor wie ze komen. Dat is een uniek gegeven, wat je verder alleen
bij Tuschinski en het Concertgebouw tegenkomt.'

    Het vernieuwde theater Carre met de uit Slovenie geimporteerde roodpluchen
zetels gaat vandaag weer open. FOTO MARCO OKHUIZEN

LOAD-DATE: November 15, 2004

LANGUAGE: DUTCH

                           © 2004 PCM Uitgevers B.V.

                               15 of 92 DOCUMENTS

                                Algemeen Dagblad

                               November 13, 2004

De grootvaders van Audi ; Erfgoed uit Oost-Duitsland herleeft in nieuw museum

BYLINE: DOOR HANS WESSELS

SECTION: Mobiel; Pg. 49

LENGTH: 831 words


    Een van de grondleggers van het huidige Audi was August Horch (1868-1951).
Na drie jaar bij Carl Benz te hebben gewerkt, begon hij in 1904 zijn eigen
autofabriek; Horch Werke. Na uit zijn eigen bedrijf te zijn gezet bouwde hij een
tweede autofabriek op, Audi, de Latijnse vertaling van Horch (= 'Luister').

    Als er iemand is die alles weet van de auto's die August Horch bouwde, is
het Herr Werner Zinke uit Zwonitz in de Duitse deelstaat Sachsen. Daar, in de
voormalige DDR, ligt de bakermat van automerken als Audi, Horch, Wanderer en
DKW. Deze vier zijn de voorlopers van wat tegenwoordig Audi AG heet.

    In de DDR-periode was Zinke elektrotechnicus, nu heeft hij een bescheiden
bedrijfje (24 man) dat zich bezig houdt met restauratie en herbouw van oude
automobielen. Een kalme man van weinig woorden, behalve wanneer het over 'zijn'
auto's gaat. Dan praat hij honderduit. 'Ik doe alleen auto's van voor de oorlog.
Dat waren de mooiste.'

    Zijn bedrijf is eigenlijk een autofabriek in zakformaat. Zinke restaureert
niet alleen, maar maakt ook nieuwe onderdelen die ontbreken. Dat begint met de
motorblokken (van klein tot groot) en het chassis tot aan het plaatwerk, de
lampen, de klokken, alles wat op en aan 'klassiekers uit de streek' hoort te
zitten. Ook de stoelen, vanaf de springveren in de kussenS tot en met de leren
bekleding. En alles met de hand op de manier, zoals dat toen ook gebeurde.

    In een van de ruimten staan vier wagens (twee Horchs en twee Wanderers
cabrio), die bijna klaar zijn voor aflevering. Achteloos vertelt Zinke hoe duur
zo'n auto tegenwoordig is: 'Zo'n 250.000 euro, maar misschien neemt de eigenaar
ook genoegen met 200.000.' In de 'productiehal' staan er nog veel meer in
verschillende stadia van afwerking. Vooral in de steden Chemnitz en Zwickau in
Saksen ontstond 100 jaar geleden de Duitse autoindustrie. Kort na elkaar
verrrezen daar de fabrieken, waaruit het huidige Audi is ontstaan. Wat er na de
Tweede Wereldoorlog in 1945 nog van over was, werd in beslag genomen door het
communistische regiem. Dat zijn eigen autoindustrie op poten zette, onder een
andere naam: Sachsenring VEB (Volkseigener Betrieb). Toen kwamen er merken op de
markt als Ifa (de Oostduitse DKW) en het roemruchte Trabant.

    De oorspronkelijke gebouwen staan er nog steeds. Zoals de oude Horch-fabriek
in Zwickau, waar ook de racewagen die bekend stond als Silberpfeile, werd
gebouwd. Het gebouw staat op de Monumentenlijst, maar is zo vervallen dat het
van ellende bijna in elkaar stort. Daar wacht de gemeente op, want geld voor
renovatie is er niet.

    Het immense pand in Chemnitz, waar Wanderer niet alleen auto's bouwde (ook
fietsen, schrijfmachines, rekenmachines e. d.) staat er beter bij en is ook nog
deels in gebruik. Het oude hoofdkantoor van Auto Union staat leeg en is er
zichtbaar slecht aan toe. Tot de val van de Berlijnse Muur was het een
ziekenhuis, gespecialiseerd in geslachtsziekten. De villa van Dr. Bruhn,
president van de toenmalige Auto Union, is te koop, maar niemand wil het hebben.
Het achterstallig onderhoud is te ver gevorderd om er nog iets bewoonbaars van
te maken. Toch wonen er nog mensen op de bovenste verdiepingen. De begane grond
en eerste verdieping zijn leeg en staan bloot aan de elementen.

    Audi AG heeft zich het lot van zijn verwaarloosd historisch erfgoed
aangetrokken en heeft de oude gebouwen, waar August Horch in 1904 begon,
aangekocht en opgeknapt, inclusief de er naast gelegen villa in Jugendstil, die
naar Horch is vernoemd. In september dit jaar is daar het Horch-museum geopend,
waarin de geschiedenis van de Audivoorlopers is samengebracht. Het museum is
niet groot, maar uiterst interessant door de speciale collectie van
Horch-limousines, Wandererroadsters, DKW's voor het gewone volk en de eerste, al
even luxe auto's van Audi, aangevuld met motorfietsen.

    Twee verdiepingen telt het museum, waar de auto's staan te pronken. Netjes
op een rijtje, maar ook in hun 'natuurlijke' omgeving. Bijvoorbeeld bij de al
even historisch pompstation met pompbediende in blauwe overall en stropdas, waar
het nog ruikt naar benzine en olie. Of geparkeerd langs een (nagebouwde)
winkelstraat, waar de kruidenier nog open is en het geurt naar koffie en
chocola.

    Bij de oude ingang van het fabrieksgebouw is het kantoor van August Horch
(tweede deur rechts) in originele staat heringericht, met zijn telefoon, zijn
eigen schrijftafel en met de boeken, waarin Horch nauwkeurig bijhield hoeveel
hij uitgaf om het werk draaiende te houden, inclusief het salaris van elke
werknemer. Een grote stap terug in de tijd, dat wel.

    (August Horch Museum, Audistrasse 7, 08058 Zwickau. Open: di-do 09-17 uur;
vrij-zo 10-17 uur. Toegang: E 4,00; kinderen tot 15 jaar E 2,50. Info: www.
horch-museum. de)

    Het historische pompstation in het Horch-museum met een klassieke Horch
(links) en een klassieke Audi (rechts), beide van August Horch. Het immense
hoofdkantoor, waar Wanderer niet alleen auto's bouwde.

LOAD-DATE: November 13, 2004

LANGUAGE: DUTCH

                           © 2004 PCM Uitgevers B.V.

                               16 of 92 DOCUMENTS

                                Algemeen Dagblad

                                November 6, 2004

Laatste kans voor softe Job Cohen

BYLINE: DOOR CAREL BRENDEL

SECTION: Binnenland; Pg. 05

LENGTH: 495 words


    Het imago van Job Cohen, bijgenaamd 'de laatste softie', heeft een
dieptepunt bereikt. De crisis na de moord op Van Gogh wordt gezien als zijn
laatste kans zich te rehabiliteren.

    'Ik hoop dat de situatie hem dwingt het beter te gaan doen' Amsterdam -'Ik
wil de boel bij elkaar houden.' Met dat voornemen trad Job Cohen in 2001 aan in
Amsterdam. Deze week herhaalde de PvdA-burgemeester zijn motto nog eens tijdens
een raadsvergadering over de moord op Theo van Gogh. Een groeiende schare
kritische Amsterdammers heeft genoeg van deze bezweringsformule, waarmee
problemen rond allochtonen onder tafel werden geveegd.

    Cohens imago is afgebladderd, recent vooral door zijn weifelende optreden
tegen de straatterreur van hangjongeren in de Diamantbuurt. Uitgerekend de
laatste column van Van Gogh in Metro bestond uit een keiharde aanval op de
burgemeester. Het weekblad HP/De Tijd portretteert hem deze week als 'de laatste
softie', die zich verschuilt achter 'een facade van inschattingsfouten,
uitvluchten en drogredeneringen'.

    De LPF eist inmiddels Cohens vertrek. Ook de website van de Amsterdamse PvdA
staat boordevol kritiek. Daar mort het gewone volk tegen 'slapjanus Cohen' en
manen zelfs prominente PvdA'ers hem tot meer betrokkenheid met benarde burgers.

    Niemand betwist overigens het streven in een stad als Amsterdam met zijn
vele etnische minderheden de spanningen te beperken. 'De boel bij elkaar houden,
prima, maar laat dan wel zien waar je staat', vindt kritisch PvdA-lid Jan
Beerenhout, adviseur van het grotestedenbeleid. 'Dan moet je ook autochtone
Amsterdammers beschermen als ze daarom vragen en niet de kop in het zand steken.
De tijd van onbelemmerd lief zijn ligt achter ons.'

    'Veel praten en luisteren met iedereen is hard nodig', meent ook
VVD-fractieleider Eric van de Burg. 'Maar dan moet je wel duidelijke grenzen
trekken en keihard ingrijpen als mensen zich intolerant opstellen. Dat deed
Cohen volstrekt onvoldoende. Misschien is de moord een keerpunt. Met de eerste
persconferentie was ik niet blij. Maar zijn speech op de Dam was heel goed.'

    Partijgenoten hopen dat de burgemeester zich zal rehabiliteren.
PvdA-campagneleider Kasper van Noppen, die Cohen eerder neersabelde wegens de
Diamantbuurt: 'Het is goed dat hij eerst even de rust probeert te bewaren. Maar
dat zal niet te lang duren. Wethouder Aboutaleb heeft al duidelijke taal
gesproken en daarin zie ik ook de hand van Cohen.'

    Tv-maker en partijprominent Lennart Booij spreekt van een laatste kans voor
Cohen en de Amsterdamse PvdA. 'Ik hoop dat de situatie Cohen dwingt het beter te
gaan doen. Het is ook de laatste kans voor de PvdA om te laten zien wat ze in
een grote stad waard is. Als we dit laten versloffen, worden we weggevaagd zoals
eerder in Rotterdam en Utrecht gebeurde.'

    Omgeven door lijfwachten arriveert de Amsterdamse burgemeester Cohen bij een
persconferentie in het stadhuis over de moord op Theo van Gogh. FOTO MARCO
OKHUIZEN

LOAD-DATE: November 6, 2004

LANGUAGE: DUTCH

                           © 2004 PCM Uitgevers B.V.

                               17 of 92 DOCUMENTS

                                Algemeen Dagblad

                                November 4, 2004

'Politiek Den Haag: pak dit probleem aan!' ; Moord op Theo van Gogh

SECTION: Trefpunt; Pg. 10

LENGTH: 657 words


    1 Is de moord op Theo van Gogh erger dan die op Pim Fortuyn? 2Heeft de moord
op Theo van Gogh iets veranderd in uw leven? Margje Vlasveld (46), Leiden,
projectmanager duurzame ontwikkeling 1 De moord op Pim Fortuyn was niet minder
erg maar had het karakter van een incident en een politieke moord. De moord op
Theo van Gogh drukt iedereen met de neus op de feiten: fundamentalistische
moslims hebben ook in ons land 'krijgers' opgeleid voor de heilige oorlog. In
feite is iedereen die niet leeft volgens hun opvattingen vogelvrij voor deze
groep fanatiekelingen. 2Mijn kijk op de vrijheid van meningsuiting is niet
veranderd. Wel vind ik dat steeds meer mensen wel ver gaan in het beledigen van
anderen; Theo van Gogh had het tot een kunstvorm verheven. De samenleving is
enorm verhard, erg veel mensen zijn eenzaam, veel mensen pesten anderen, stelen
wordt niet eens meer bestraft. De Nederlandse tolerantie is vooral
onverschilligheid en gemakszucht.

    Gert van de Ruit (44), Spijkenisse, rijksambtenaar 1 Beide gebeurtenissen
zijn zwarte bladzijden in de recente geschiedenis. Het is uiterst triest om te
constateren dat uitspraken, meningen en standpunten dodelijk kunnen zijn in onze
samenleving. 2We moeten ons echt zorgen maken over de fundamentele rechten en
vrijheden die onze samenleving kenmerkt. Het lijkt alsof we de prijs betalen
voor onze, veelal van overheidswege opgelegde, grenzeloze tolerantie. Het is
allang tijd om duidelijk te maken wat we nu eigenlijk willen met onze
samenleving. Een leefbaar en veilig Nederland moet behouden blijven.

    Heidy Pasman-Vermaat (53), Rotterdam, directiesecretaresse 1 Deze moord is
in zoverre erger, dat we van de eerste dus blijkbaar niets geleerd hebben. Want
wat is er nu veranderd in Nederland? Je kunt nog steeds niet zeggen wat je wilt,
maar je krijgt er nu wel een bodyguard bij!

    2Ik ben boos. Ons land mag niet zo worden. Dit heeft niets meer te maken met
verharding van de samenleving, dit is een regelrecht gevolg van jarenlang alles
maar goedvinden. Politiek Den Haag: pak dit probleem aan! Doe iets aan de angst,
de boosheid en de onrust van uw kiezers.

    Jan Stam (60), IJmuiden, oud-concierge 1 Nee, het doden van een mens blijft
altijd broedermoord. Beide moorden zijn voor onze maatschappij een afschuwelijk,
niet mis te verstaan teken dat het met de communicatie tussen bevolkingsgroepen
goed fout zit.

    2Ja, mijn gevoel voor vastberadenheid in vertrouwen. Mijzelf niet te
verliezen in angst en me te bezinnen op de betekenis van de vrijheid van
meningsuiting. Dit bevochten geschenk mag nooit leiden tot respectloos en
onachtzaam oordelen en handelen. Maar zelfs dan rechtvaardigt het nooit een
ander mens te doden.

    Marjolein van der Wekken (40), Hoofdplaat, medewerker rederij 1 Een moord is
altijd erg, een moord vanwege iemands denkbeelden is verwerpelijk. De
overeenkomst is dat beiden een invloed op het volk hadden. Pim Fortuyn had die
in politiek opzicht maar Theo van Gogh had mediamacht, en dat is tegenwoordig
minstens zo belangrijk. 2De onverdraagzaamheid neemt toe, samen met de
verharding van standpunten. Ik vind Nederland helemaal niet tolerant, en dan
bedoel ik niet die ene doorgeslagen milieufreak of die idiote moslimextremist.
Maar de gewone man/vrouw die nu roept dat ze het geweld niet meer pikken,
terwijl ze niets liever zouden willen dan een openbare lynchpartij.

    Ger Lueschen (58), Haren (Gr.), textielimporteur 1 Ik vind dit net zo erg
als de moord op Pim Fortuyn. Het enige verschil tussen beide moorden is de
achterliggende gedachte van de daders, een milieuactivist en een islamitische
gek.

    2Er moet zeker iets veranderen in onze samenleving, zoals al zo vaak
gehoord. Onze tolerantie is te ver doorgeschoten en nu kunnen wij niet of
moeilijk terug. Ik hoor nu steeds: praten met de mensen om wie het gaat. Maar
luisteren deze lieden wel? Om met Heleen van Royen te spreken 'de bezem erdoor',
anders helpt niet.

LOAD-DATE: November 4, 2004

LANGUAGE: DUTCH

                           © 2004 PCM Uitgevers B.V.

                               18 of 92 DOCUMENTS

                                Algemeen Dagblad

                                November 3, 2004

Ondanks bedreigingen op de fiets door Amsterdam

BYLINE: VAN ONZE POLITIEKE REDACTIE

SECTION: Binnenland; Pg. 2

LENGTH: 463 words


    Den Haag -Als provocateur pur sang was Theo van Gogh meermalen het mikpunt
van anonieme doodsbedreigingen en haatmail, toch stapte de filmmaker
dinsdagochtend doodgemoedereerd op zijn fiets. Van Gogh wilde niets weten van
persoonsbeveiliging. Ook de Amsterdamse politie zag daar geen aanleiding voor.

    Maar Van Gogh voelde zich niet altijd veilig, zei hij tegen vrienden. Zeker
na vertoning van de film Submission, waarin hij samen met VVD-Kamerlid Ayaan
Hirsi Ali fel van leer trok tegen de rol van de koran bij vrouwenmishandeling,
ging het er met name op internet hard aan toe.

    Volgens Hirsi Ali, die al tijden wordt omgeven door bodyguards, werd Van
Gogh sinds de zomer zelfs bijna voortdurend bedreigd. Een maal leidde dat tot de
inzet van politie, gedurende een paar dagen. De politie surveilleerde vaker in
de buurt van zijn huis en werkadres. Maar de situatie gaf onvoldoende aanleiding
om over te gaan tot verdere actie. Volgens korpschef Welten van de Amsterdamse
politie was er geen 'concrete' informatie over bedreigingen tegen Van Gogh.

    Na de moord op Pim Fortuyn is het stelsel voor bewaking van personen grondig
herzien. Een selecte groep mensen, onder wie het koninklijk huis, bewindslieden,
fractievoorzitters, ambassadeurs en leden van de rechtelijke macht, valt onder
de verantwoordelijkheid van de rijksoverheid. De rest is aangewezen op de lokale
driehoek van burgemeester, officier van justitie en politie. Voor de bescherming
zelf moet dat volgens minister Remkes (Binnenlandse Zaken) niets uitmaken,
alleen de bemoeienis van de autoriteiten is anders geregeld.

    Als filmmaker en columnist had Van Gogh, net als iedere 'gewone
Nederlander', recht op bescherming op het moment dat hij zelf niet meer voor
zijn eigen veiligheid kon zorgen. Maar alleen als er 'meer concreet voor
mensenlevens of zeer ernstige delicten valt te vrezen' heeft iemand recht op
persoonsbeveiliging. De politie kan dan een dreigingsanalyse opstellen en op
basis daarvan besluiten of iemand gevaar loopt. Al naar gelang de situatie wordt
besloten wat voor actie moet worden ondernomen, oplopend van een extra oogje in
het zeil tot 24-uurs bewaking.

    Het was gisteren nog niet duidelijk of Van Gogh de politie zelf ooit om
bescherming heeft gevraagd. Dat is overigens niet noodzakelijk om daadwerkelijk
bijstand te krijgen, bescherming kan ook ongevraagd worden opgedrongen als de
politie dat nodig vindt. Wel is het lastig iemand goed te beschermen als hij of
zij niet meewerkt.

    De LPF vindt dat de overheid niet alleen bewindslieden, fractieleiders,
ambassadeurs, rechters en het koninklijk huis bescherming moet bieden, maar ook
critici van het establishment. Kamerlid Eerdmans heeft daar in juni al voor
gepleit. Hij noemde toen met name Van Gogh.

LOAD-DATE: November 3, 2004

LANGUAGE: DUTCH

                           © 2004 PCM Uitgevers B.V.

                               19 of 92 DOCUMENTS

                                Algemeen Dagblad

                                October 30, 2004

Lieflijk en lelijk ; 'Het idyllische Limburg krijgt zo langzamerhand wel veel
smetjes'

BYLINE: DOOR RICHARD DUBBELD

SECTION: Achtergrond; Pg. 24

LENGTH: 1381 words


    Deze week was het Bourgondische Limburg opnieuw toneel van een dubbele moord
en een zelfmoord toe. Het imago van de mooie, lieflijke, provincie brokkelt af.
Limburg kampt met toenemende criminaliteit, het leven wordt er steeds een beetje
minder aangenaam.

    Zijn judoclub is vermaard in de provincie. Wie echt wat met die sport wil,
moet naar Nol in Roermond.

    Naar Kai in Sho. Daar leer je de geheimen van de Japanse verdedigingssport
en word je bijgebracht wat discipline is. Want Nol, da's een bikkel. Keihard,
recht voor z'n raap. Rauw als het harde leven in de volksbuurt ' t Veld.

    De problemen (werkloosheid en criminaliteit) in de wijk zijn groot en staan
niet op zich. Nagenoeg elke stad, ja bijna elke dorp in Limburg kent wel zo'n
buurt. Da's zo gegroeid door de eeuwen heen. Het verschil in rangen en standen
is nergens in het land groter dan in Limburg, zegt wetenschapper Rene Gabriels.
Altijd ook heeft arm zich afgezet tegen rijk -hebben de goed bedeelden
neergekeken op de minder bedeelden. Van oudsher een voedingsbodem voor -minimaal
-burgerlijke ongehoorzaamheid. 'En dat is in stand gebleven.'

    Nol Hofman is de zelfbenoemde maatschappelijk werker van de buurt. Met
problemen ga je naar Nol. Hij luistert naar iedereen -en helpt mensen waar
mogelijk. Voor hem is iedereen gelijk. Zelfs die vermaledijde allochtonen, die
baantjes en huizen inpikken en daarbij ook nog eens worden gesteund door de
overheid, kunnen op zijn hulp rekenen. Mits zij zich hetzelfde opstellen als
autochtonen.

    Zo accepteert Nol niet dat allochtone meisjes apart judotraining moeten
hebben, omdat hun vaders dat eisen. Doet-ie voor autochtone meisjes ook niet.
Die moeten ook met de jongens meedoen. Omdat uitzonderingen niet worden gemaakt,
is de keuze voor Nol simpel: de allochtone meiden doen het volgens zijn regels,
of ze doen het niet. Nu trainen Turkse, Marokkaanse en Nederlandse kinderen,
jongens en meisjes, samen in zijn dojo.

    Hij is voor zijn werk geroemd tot aan de hoogste baas van het land, de
premier zelf. Want Nol Hofman stimuleert de integratie. De afgekeurde stukadoor
pakt de problemen in de wijk aan. Zoals hij moeten er meer zijn. Echt het zijn
de woorden van de beleidsbepalers. Maar zo goed als Nol Hofman voor anderen is,
zo slecht wordt er voor hem gezorgd.

    De vijftiger heeft nog altijd slechts een Melkertbaantje. Hij beheert het
wijkcentrum waarin z'n club is gevestigd. Judotrainer is hij in z'n vrije tijd.
En om de 500 leden te kunnen trainen huurt hij de dojo voor 1100 euro per maand.
Waar hij het geld vandaan moet halen, bezorgt hem vele slapeloze nachten. Want
in de achterstandswijk waar hij zit, kan hij onmogelijk veel contributie
betalen. Dan blijft er niemand over.

    Al zo vaak heeft Nol aan de plaatselijke politiek om hulp gevraagd. En net
zo vaak kreeg hij de mooiste beloften te horen. Het komt allemaal goed, Hofman.
'Ja, alleen wanneer is er niet bijgezegd.' Hij rekent nergens meer op. Sappelt
verder, scheldt en tiert en doet wat zijn lust en leven is tot hij dood
neervalt: jongeren de geheimen van het judo bijbrengen. Blank en zwart. 'Ik geef
niet om kleur. Ik geef om mensen. Iedereen is bij mij gelijk, heb er een
schurfthekel aan wanneer allochtonen worden voorgetrokken met vage subsidies.
Alsof de autochtonen hier in de wijk geen problemen hebben. Kom nou. Ik heb te
vaak mijn beklag gedaan. Nu zijn de heren politici boos. Niks doen ze meer,
roepen ze. Ik ben niet belangrijk genoeg, joh. Ik ben er eentje van de lagere
klasse. Zo is het hier nu eenmaal.'

    Rijk en arm leven in Limburg niet met elkaar, zelfs niet naast elkaar, maar
afzonderlijk van elkaar. In Limburg, zo betoogt Gabriels (docent filosofie aan
de Universiteit van Maastricht), hoor je bij Sjeng of Jan Joris. Bij arm of
rijk. Alleen, door de komst van de allochtonen is er nu ook Achmed. Die hoort
nergens bij. De ene groepering kijkt op hem neer zoals altijd is neergekeken op
Sjeng. De ander ziet ' m als een indringer, die de toch al heersende problemen
nog groter maakt.

    Zo houdt de schoonste provincie van het land -waar gemoedelijkheid in
hoofdletters wordt geschreven, evenals genieten -de klassen in stand. 'En het
erge is', zegt Gabriels die onderzoek deed in achterstandswijken in Roermond,
Brunssum en Maastricht, maar ook in Delfshaven in Rotterdam, 'dat er relatief
weinig allochtonen wonen in Limburg. En dat kleine groepje praat meestal net als
wij gewoon met een zachte g.'

    Niet de allochtonen zijn het probleem, eerder de sociaal-economische
verschillen. De gesloten bestuurscultuur staat een effectieve aanpak van de
armoede in de weg. Niet voor niets werd Limburg enkele jaren geleden in een boek
'de vriendenrepubliek' genoemd. Gabriels bestempelt de Limburgse
bestuursmentaliteit als clientelisme: 'De echte macht in dorpen en steden ligt
niet bij politici, maar bij een groepje van rijke mannen, dat elkaar alles
toespeelt. Vraag het iedere Limburger en zij zullen het beamen. In elke stad, in
elke dorp kent de bevolking dat groepje nog bij naam ook. Zo krijg je geen
oplossingen voor problemen.'

    'We worden geregeerd door een bepaald groepje in de stad', erkent Sabrina
Reinders. De 24-jarige Kerkraadse beschrijft de Limburger als honkvast,
bekrompen en ouderwets. Een visie waarin de zeventiger J. Kofler uit Brunssum
zich kan vinden. 'De gewone man heeft hier niets te vertellen. Hier in het dorp
hebben we een corrupte burgemeester gehad. Maar de mensen die er nu zitten zijn
niet zoveel beter, hoor. Ze zorgen goed voor zich zelf.'

    Met carnaval is het onderscheid het beste te zien. De vereniging waarbij de
bestuurders zich aansluiten, is de machtigste van de stad. Wie iets wil, moet
daarbij komen. 'Carnaval herbergt zowel het goede als slechte van Limburg',
aldus Gabriels.

    De problemen in Limburg -zeker in zuidelijk Limburg -zijn sociaal-economisch
van aard. Sinds de sluiting van de laatste mijn in 1975 is er vooral in de
oostelijke mijnstreek -grofweg van Brunssum tot aan de Duitse grens onder
Kerkrade -sprake van een cumulatie van trubbels. Enorme werkloosheid, heel veel
vroegtijdige schoolverlaters en dus evenredig veel laag opgeleiden, de laagste
levensverwachting van het land en drugsoverlast. De ideale voedingsbodem voor
criminaliteit. 'Die link is te leggen, ja', zegt Gabriels. 'Ik zeg niet dat alle
mensen in achterstandswijken crimineel zijn, maar de stap naar criminaliteit is
makkelijker te maken als je leven uitzichtloos is.' Daarnaast praten mensen uit
zo'n omgeving steeds makkelijker met de vuisten -en erger. Gabriels:
'Conflictbeheersing is niet het sterkste punt in zulke wijken.'

    De rauwheid van de volksbuurten heeft z'n weerslag op de rest van de
omgeving. Steeds meer jongeren trekken weg. Zoeken hun geluk elders. 'Als ik de
kans krijg, ben ik hier weg', stelt Sabrina Reinders. 'Hoewel ik een goede baan
heb, word je als jongere niet vrolijk van de vooruitzichten hier.'

    Dat Limburg slecht heeft geanticipeerd op de sluiting van de mijnen is een
gegeven waar directeur Ad Knotter van het Sociaal Historische Centrum Limburg
zich in kan vinden. 'En daardoor zijn er generaties verloren gegaan.' Maar hij
vindt het stigmatiserend om de uitzichtloze situatie alleen als schuldige aan te
wijze voor de criminaliteit. 'Dan wordt er te makkelijk voorbijgegaan aan het
feit dat wij een grensprovincie zijn. Vanuit Frankrijk, Duitsland en Belgie zit
je zo in Limburg.'

    Het lieflijke Limburg krijgt langzamerhand wel erg veel smetjes, beaamt
marketingmanager Mirjam Verbraak van de VVV Zuid-Limburg. 'We kunnen de
problemen niet ontkennen. Maar vooralsnog passen wij onze strategie niet aan.
Wij zullen de provincie blijven verkopen volgens alle in het noorden heersende
cliches: gemoedelijk, Bourgondisch, heuvelachtig, vriendelijk en carnaval.
Sterker, binnenkort komen we met een campagne van drie jaar, die de
Randstedelingen andermaal moet laten zien hoe mooi en fijn Limburg is.'

    Schilderachtig Limburg heeft ook een ander, grimmig gezicht. In februari van
dit jaar staan Hells Angels uit Sittard aan het graf van drie vermoorde
clubgenoten. FOTO OLAF KRAAK/ANP Moordonderzoek in Kerkrade. Ex-marinier Paul S,
inmiddels tot twintig jaar en tbs veroordeeld, schoot op 24 oktober 2003 zijn
ex-schoonfamilie dood. FOTO JURJEN DRENTH/HH

LOAD-DATE: October 30, 2004

LANGUAGE: DUTCH

                           © 2004 PCM Uitgevers B.V.

                               20 of 92 DOCUMENTS

                                Algemeen Dagblad

                                October 23, 2004

Gekooid voor het leven ; Kroonprinses Masako kwijnt weg achter de paleismuren

BYLINE: DOOR HANS VAN ZON

SECTION: Wonen; Pg. 27

LENGTH: 1420 words


    Achter de muren van het keizerlijk paleis in Tokyo woedt een bitter gevecht.
Kroonprins Naruhito houdt de hofhouding verantwoordelijk voor het instorten van
zijn vrouw Masako. Officieel lijdt zij aan een 'aanpassingsstoornis', maar het
volk weet wel beter: eenmaal in het paleis leven anderen je leven.

    Het offensief van kroonprins Naruhito van Japan is ongekend. Eind vorige
maand kreeg de buitenwereld al een zeldzaam inkijkje in het prive-leven van
Naruhito, zijn vrouw Masako en hun bijna drie jaar oude dochter Aiko. Op een
videofilm, van Naruhito zelf, maken moeder en dochter een dansje, lachen ze om
grapjes. Japan zat gekluisterd aan de tv. Zelden komt het paleis zo dichtbij.

    Deze maand stapte het gezin in de Shinkansen, de hoge snelheidstrein, voor
een reis naar hun buitenverblijf in Tochigi, zo'n 150 kilometer ten noorden van
Tokio. Het gezin mengde zich met de treinreis tussen 'het gewone volk'. De
lijfwachten hadden het er moeilijk mee. Naruhito's boodschap was opnieuw
overduidelijk: vrouw en kind maken het prima, en mijn huwelijk is prima. Het
enige dat mijn vrouw ziek maakt, is het verstikkende paleisregime.

    Voor de uiterst conservatieve hofhouding, de kunaicho, zijn de signalen van
de kroonprins een regelrechte oorlogsverklaring. Ook de leden van de keizerlijke
familie hebben zich te houden aan de strenge regels van het paleisregime en als
er al aan wordt getornd, dan zeker niet voor het oog van de buitenwereld.

    Naruhito (44) heeft genoeg van de jarenlange intriges rond zijn vrouw in het
paleis en de speculaties buiten de dikke paleismuren, vaak gevoed door leden van
de hofhouding. De kroonprins verweert zich tegen geruchten dat zijn 40-jarige
vrouw lijdt aan een chronische geestesziekte die alleen maar erger wordt en
misschien wel een reden zou kunnen zijn voor een scheiding. En ook met prinsesje
Aiko zou iets mis zijn. Zij zou zich 'traag ontwikkelen'.

    De 'paleisoorlog' draait eigenlijk om dat ene gegeven: het inmiddels
elfjarige huwelijk van Naruhito en Masako heeft geen zoon voortgebracht. Daarmee
lijkt een eind te komen aan een eeuwenoude traditie die de hofhouding zo
koestert: een mannelijke troonopvolger. De hofmaarschalken gruwen van het idee
dat ooit keizerin Aiko de scepter zal zwaaien. Een idee overigens waar een
overgrote meerderheid van de Japanners mee kan instemmen. Ruim 80 procent is
voor een wetswijziging die de troonsbestijging door een vrouw mogelijk maakt.

    De kunaicho, gesteund door invloedrijke conservatieve politieke partijen,
weigert daaraan toe te geven en zou nog altijd hoop hebben op 'andere opties'
voor het krijgen van een mannelijke troonopvolger, zoals een boreling uit een
nieuw huwelijk van Naruhito, de zware prijs van een scheiding ten spijt.

    De monarchie van Japan is niet alleen de oudste, maar ook de meest
traditionele ter wereld. Achter de sneeuwwitte muren en zwartgrijze daken in
hartje Tokio loopt de tijd enkele eeuwen achter. De kunaicho waakt als de zeven
samoerai van regisseur Akira Kurosawa over de 1600 jaar oude Chrysantentroon.
Critici noemen de leden van de hofhouding ' sjieke gijzelnemers' die de tenno
(heerser der hemelen) en zijn familie gevangen houden in een kooi. Het hof
bepaalt wie er wanneer op reis gaat, wie

    wat te doen heeft, wie er op bezoek komt, wat moet gebeuren, en vooral, wat
er niet mag gebeuren.

    Twee leden van de familie weten als geen ander hoe groot de kloof is tussen
het hof en de buitenwereld. Keizerin Michiko en kroonprinses Masako hebben
weliswaar hun wortels in de elite van de maatschappij, maar door het gemis van
blauw bloed blijven zij leden van het ' gewone' volk. Michiko trouwde in 1959
met kroonprins Akihito die in 1989 zijn overleden vader Hirohito opvolgde.
Michiko viel menigmaal ten prooi aan het verstikkende regime.

    De stap voor Masako Owada in 1993, dochter van de toenmalige onderminister
van Buitenlandse Zaken, Hisashi Owada, was nog groter. Zij voelde zich als een
vis in het water in het moderne Japan dat na de technische revolutie nu ook
grote sociale veranderingen onderging.

    Veel jonge vrouwen begrepen elf jaar geleden ook niet dat Masako de
troonpretendent ging huwen. Voor hen was het geen sprookje maar een verspilling
van een briljante loopbaan, van een waardig mensenleven zelfs.

    Masako deed er ook maanden over om een antwoord te geven op het aanzoek van
Naruhito. Haar ouders zagen met lede ogen aan ' dat zij een uiterst moeilijke
periode doormaakte'. 'Ik leed eronder', zei moeder Yumiko. 'Maar uiteindelijk
heeft onze dochter geconcludeerd dat zij de juiste beslissing nam', aldus
Hisashi Owada. Als zij al ruimte had voor een afgewogen besluit.

    Masako zei daarover zelf op de enige persconferentie van het aanstaande
paar: ',Ik maakte me zorgen over het leven in het paleis. Maar Zijne Hoogheid
begrijpt mijn problemen. Hij heeft me beloofd mij in bescherming te nemen.'

    Op het ministerie aan de Sakurada-Dori spraken Masako's collega's nog lang
met weemoed over hun ' Owa'. Masako, die zich als veelbelovend diplomate vooral
bezig hield met de handelsbetrekkingen met de VS -een zeer belangrijke
portefeuille, was ' een van hen'. Een werkende vrouw in Japan kan in zo'n
mannenbolwerk geen groter compliment krijgen.

    Masako was ook een van de beste studenten ooit aan Harvard University in de
VS. Haar 'oude geschiedenisprof' Andrew Gordon, die haar in 1984 aantrok als
onderzoeksassistente tijdens haar studie, was 'ondersteboven' toen hij hoorde
van het huwelijk. 'Ik wens haar het allerbeste, maar voor mij is het een
verspilling van talent. Zij loopt in een kooi.'

    Masako werd inderdaad een ander mens. De zelfverzekerde en humoristische
vrouw die op haar werk meestal gekleed was in een zakelijk, donkergen. blauw
tweedelig pakje, hield op te bestaan. Ze keek even betrapt en verlegen in de
camera als lady Di voor haar huwelijk met de Britse kroonprins Charles.

    In opdracht van de kunaicho moest Masako een modelprinses worden. Zij moest
zich gedragen naar traditionele maatstaven. De ooit zo openhartige Masako moest
voortaan vooral zwijding En als ze in het openbaar spreekt, doet zij dat altijd
na haar man en is zij ook, zoals de regels voorschrijven, korter dan hij aan het
woord. Als zij zit, legt ze haar handen gedwee in haar schoot. Zij draagt
hoedjes, gaat gekleed in 'saaie' jurken en hult zich in kimono's.

    Vanaf de eerste dag dringt ook die specifieke kinderwens zich op. Niemand
zei het, maar iedereen dacht het: 'baar zo snel mogelijk een zoon'. Aan die
belangrijkste eis van de hofhoutroonopvolger -het moederschap -heeft Masako pas
in december 2001 kunnen voldoen. Voor die gebeurtenis werd een miskraam in de
openbaarheid gebracht. De media brachten dat droeve nieuws met de grootste
terughoudendheid. 'Masako-san, houdt vol, alstublieft', kopte Sports Nippon. Die
kop geldt nog steeds, ook na de geboorte van Aiko. De kans op een mannelijke

    lijkt verkeken. Voor de hofhouding heeft zij gefaald.

    Volgens ingewijden vroeg Masako toen zij de kroonprins vertelde dat ze met
hem wilde trouwen: 'Ik zal uw aanzoek aanvaarden als u denkt dat ik u werkelijk
van dienst kan zijn. Ik zal er alles aan doen om Uwe Hoogheid gelukkig te maken
en ik zal, als ik terugkijk op mijn huidige leven, denken 'dat was een goed
leven'.'

    Haar leven van nu blijft in het teken staan van de 'eeuwige strijd' met de
hofhouding, over haar functioneren, over haar 'aanpassingsstoornis', over haar
relatie met echtgenoot Naruhito en de angst in het paleis voor de
troonsbestijging door een vrouw, hun dochter Aiko.

    'Als het paar zich wat meer wil profileren is dat in een land als Japan
extreem moeilijk, vooral in zijn positie. Harmonie is hier een algemeen
gerespecteerde waarde. En het vorstenhuis weet al te goed dat het in deze een
speciale rol heeft te vervullen', aldus een politieke commentator. Kroonprins
Naruhito en kroonprinses Masako slaan al snel met hun vleugels tegen de tralies
van een kooi waaruit geen ontsnappen mogelijk is.

    Het regime van het Japanse vorstenhuis ten top: in traditionele kledij
leggen kroonprins Naruhito en Masako Owada een van de vele ceremonies af voor
hun huwelijk op 9 juni 1993. FOTO'S AP, EPA nen het gezin alles koek en ei is.
Kroonprinses Masako luistert aandachtig naar de Belgische prinses Mathilde bij
diens bezoek aan Tokio, juni 2002.

    De hofhouding bepaalt hun agenda: Naruhito en Masako op weg naar een van hun
vele officiele plichtplegingen.

    Met dochter Aiko laat het echtpaar de buitenwereld zien dat bin-

LOAD-DATE: October 23, 2004

LANGUAGE: DUTCH

                           © 2004 PCM Uitgevers B.V.

                               21 of 92 DOCUMENTS

                                Algemeen Dagblad

                                October 23, 2004

Rechtspraak

BYLINE: K. VAN DER DONCK, LEIDEN.

SECTION: Trefpunt; Pg. 14

LENGTH: 172 words


    Tweede Kamer wijst kritiek rechters af (AD, 21-10). Rechters zijn
onafhankelijk, worden voor het leven benoemd, kunnen niet worden afgezet en zijn
geen verantwoording schuldig aan de minister van Justitie of aan de politiek.
Zij leven dus in hun ivoren torens, omgeven door tankgrachten en
prikkeldraadversperringen. En wee degene die zich aanmatigt om commentaar te
leveren op hun functioneren of op het werk van de officier van justitie. Je zou
dus foutloze bewijsvoeringen en altijd terechte veroordelingen mogen verwachten,
maar dat blijkt dus lang niet altijd zo te zijn. Te vaak komt het voor dat
onschuldigen veroordeeld worden en schuldigen vrijgelaten. Zo lang deze kreukels
in de rechtspraak niet zijn gladgestreken, moeten rechters en officieren van
justitie niet doen alsof zij onfeilbaar en onaantastbaar zijn en hebben gewone
burgers en politici het volste recht vraagtekens te plaatsen bij hun handelen.
De poten worden echt niet onder hun stoel afgezaagd, maar er mag best een beetje
aan geknabbeld worden.

LOAD-DATE: October 23, 2004

LANGUAGE: DUTCH

                           © 2004 PCM Uitgevers B.V.

                               22 of 92 DOCUMENTS

                                Algemeen Dagblad

                                October 12, 2004

Weg met de gerimpelde man!

BYLINE: DOOR ONZE CORRESPONDENT FRANK RENOUT

SECTION: Economie; Pg. 09

LENGTH: 295 words


    Parijs -Mannen, het is zover. Poeder, creme, lotion -het is niet meer
voorbehouden aan de vrouw. Ook de man kan, en mag zich nu zonder schaamte
beschermen tegen rimpels of vermoeide oogleden. ' s Werelds grootste
cosmeticaconcern, L'Oreal, breng een nieuwe 'lijn' mannenproducten op de markt
bedoeld voor gezichtsverzorging. 'Het bijzondere is vooral dat de producten niet
in speciaalzaken of luxere winkels komen te liggen, maar voor het eerst gewoon
in de grote supermarkten', aldus een woordvoerster van L'Oreal. Mass market,
zoals het in vaktermen heet. Niet meer bestemd voor de elite, maar juist voor
Jan Modaal. Geen deodorant, maar een dagcreme voor de gevoelige huid. Niet voor
extravagante bedragen, maar juist tegen schappelijke prijzen. De lijn, Men
Expert geheten, bevat reinigingslotion en scheergel, maar ook cremes om het
gezicht weer strakker te krijgen en rimpel (tje) s weg te werken. De prijzen
varieren van 3 tot 10 euro.

    Vanaf deze maand liggen de flessen en potjes in Frankrijk en Italie in de
winkel. Vanaf volgend jaar moeten andere landen volgen. 'Wij onderzoeken nog of
er op de Nederlandse markt belangstelling is', zegt een woordvoerster van
L'Oreal Nederland.

    'Dat weten we nog niet. Maar als het in Frankrijk echt goed gaat lopen kan
het best zijn dat we het ook hier in de schappen zetten van de supermarkten.' De
Nederlandse markt lijkt er in ieder geval klaar voor. Vorig jaar werd al bijna
196 miljoen euro omgezet aan mannen-cosmeticaproducten: dat is een groei van
meer dan 60 procent in vijf jaar tijd. In Frankrijk is die markt eveneens flink
aan het groeien, maar: de emancipatie van de man kent nog wel zijn grenzen.
Mannencremes worden namelijk in 6 van de 10 gevallen gekocht door... zijn vrouw
of vriendin.

LOAD-DATE: October 12, 2004

LANGUAGE: DUTCH

                           © 2004 PCM Uitgevers B.V.

                               23 of 92 DOCUMENTS

                                Algemeen Dagblad

                                October 2, 2004

Bubbelen in een burcht ; Regenten openen vorstelijke B&B's langs de Duitse grens

BYLINE: DOOR XANDRA VAN BAARLE

SECTION: Reizen; Pg. 33

LENGTH: 1051 words


    'Gasten ontvangen, mijn moeder kon het niet geloven'

    Met behulp van leuke subsidies kan de adel in de Duits-Nederlandse
grensstreek bouwvallige burchten in ere herstellen. Voorwaarde is dat de
slotheren en -dames betalende gasten onderdak en ontbijt verschaffen. Afgelopen
maand gingen de eerste deuren open. Mooi, kan het gewone volk ook eens
vorstelijk onder zeil gaan.

    Vers grind bedekt het door eeuwenoude bomen en struiken omzoomde pad. De
stralende witte loper voert naar de koetshuizen en het landhuis van de baron:
Burcht Boetzelaer in Kalkar-Appeldorn. Ook op het voorplein is een dikke laag
gestort. Tien minuten lopen en je hebt een gratis voetreflexmassage achter de
rug. De baron, Maximillian Freiherrn von Wendt-Papenhausen, koos dit grind omdat
het mooi is en omdat dit soort kiezels in deze contreien voor het oprapen
liggen.

    De baron is landschapsarchitect. In 1978 verwierf hij de resten van de
burcht - die al in de 13de eeuw beschreven werd - en de bijbehorende
koetshuizen. Het geheel zag er toen iets anders uit. Omdat de koetshuizen er nog
redelijk bijstonden, besloot hij deze eerst bewoonbaar te maken. Vervolgens
begon hij met de moeizame en kostbare restauratie van de burcht die gepaard ging
met allerlei archeologische opgravingen. Voor het eindresultaat kreeg de
vereniging Burg Boetzelaer Kalkar-Appeldorn - waarvan de baron voorzitter is -
in 2003 de 'Stiftungspreis' van de Duitse burchtenvereniging uitgereikt.

    Freiherrn von Wendt-Papenhausen woont met zijn barones - onderwijzeres op
een school in de omgeving - nog steeds in een van de koetshuizen. Het andere
koetshuis en een gedeelte van burcht zijn ingericht voor gasten van Culture &
Castles. En hoe! Bij elkaar drie superromantische suites en zeven
tweepersoonskamers. Allemaal voorzien van tv, koelkastje, prima bedden (stop een
erwt onder de matras en geen prinses die hem voelt!) en de badkamers zijn
uitgerust met stijlvol sanitair. In de zeer ruime badkamers van de suites staat
zelfs een bubbelbad. Bubbelen in een burcht, glaasje sekt uit de minibar erbij.
In een woord: vorstelijk.

    Alle kamers zijn anders ingericht. Stijlvol, smaakvol. Veel antiek,
schilderijen en oude prenten. Wel eens met het portret van Louis Napoleon
Bonaparte boven je hoofd geslapen? Met een Anton Pieck om de hoek in de
zitkamer? Hier kan dat. "We hebben alle meubels, lampen, kleden en
kunstvoorwerpen zelf uitgezocht", vertelt de baron. "Onze gasten moeten zich
echt bij ons thuis voelen. Daarom wilde ik ook absoluut geen hotelier worden
maar gastheer. Mijn vrouw en ik hebben er lang over nagedacht of we dit wel
zouden doen. De subsidie voor de restauratie was meegenomen, maar daar hebben we
het niet voor gedaan. Op het totaal bedrag - miljoenen euro's heeft het geheel
ons gekost - was het slechts een kleine tegemoetkoming. We vinden het
belangrijker dat dit soort monumenten bewaard blijft. En dat anderen hiervan
kunnen meegenieten. Omdat ik graag alle gasten persoonlijk verwelkom, wilden we
er ook geen massale toestand van maken. Het Bed&Breakfast-concept sprak ons
daarom aan. Overdag gaan onze gasten op stap om de omgeving te verkennen.

    Deze burcht ligt in het mooie landschap van de Niederrhein - er loopt een
oude Rijnarm om de burcht heen - en in de omgeving liggen prachtige stadjes als
Kalkar en Xanten, museum slot Moyland. Je kunt in de buurt golfen en heerlijke
fietstochten maken. Iedere gast krijgt alle toeristische informatie van ons."

    Ook collega's hertog en hertogin Van Urach, die op hun sprookjesachtige slot
Ossenberg in het nabij gelegen Rheinberg deze maand hun eerste B&B-gasten
ontvingen, hebben lang moeten nadenken over het in huis halen van
'vreemdelingen'. De in Nederland geboren hertogin Karen, die het kasteel erfde
van haar oom, graaf Berghe von Trips, zegt zelfs 'heel lang'.

    "Mijn moeder", vertelt ze, "kon het ook niet geloven. Gasten ontvangen, zei
ze, je hebt niet eens tijd voor mij als ik kom. Nou ja, ergens heeft ze gelijk.
Drie kinderen, vier paarden, een kasteel met allerlei bijgebouwen en heel veel
grond. Ik ben altijd bezig. Maar het in standhouden van slot Ossenberg kost erg
veel geld en voor ons was het economisch interessant om gasten te gaan
ontvangen. Het is begonnen met 'events'. We hebben hier onder meer een prachtige
rococozaal en een opnieuw ingerichte bibliotheek die het perfecte decor vormen
voor allerlei feestelijke gebeurtenissen. We hebben hierdoor alleen maar leuke
mensen ontmoet die ons prive-leven respecteren. Daardoor zijn we ook in zee
gegaan met Culture & Castles. Maar ook wij wilden er geen hotel van maken. Onze
vier tweepersoonskamers moesten ook gastenverblijven worden, geen hotelkamers.
Dus geen minibar, geen tv in de kamers. Ik vind het prettiger als de mensen
samen in de bibliotheek wat drinken en samen televisie kijken. Dat is toch veel
huiselijker?"

    Thuis voel je je er inderdaad meteen. Niet dat we gewend zijn aan het leven
in een indrukwekkend kasteel met rococozaal uit 1650, park en slotkapel. Maar de
gastenkamers zijn stuk voor stuk zeer persoonlijk ingericht en aangekleed. "Heb
ik zelf gedaan", vertelt de hertogin. "Met eigen meubels. We zitten nu zelfs met
ons gezin op de grond televisie te kijken omdat de televisiestoelen voor de
gasten zijn neergezet. Ik heb ook zelf stoelen bekleed voor de kamers. Die
kisten daar, ook leuk geworden he?"

    "Ik heb dan wel een grafische opleiding gevolgd, ik ben stalknecht, moeder,
huisvrouw en kokkin, maar dit gaat me ook goed af. Leuk werk. En kijk, daar
hangen de oude schaatsen van mijn opa. Hij was burgemeester in Limburg maar het
zijn, geloof ik, Friese doorlopers. Of Noorse. Nou ja, ik vond ze hier wel
aardig hangen aan die oude houten balken. Tussen twee haakjes, hoe gastvrij
Wilhelm Albert en ik ook zijn, niet iedereen is welkom. Ik bedoel, als er lieden
aan komen fietsen met een kratje bier achterop, vertel ik dat alle kamers bezet
zijn. Dat zal echter niet zo gauw voorkomen. Mensen reserveren telefonisch en
dan weet ik meteen hoe laat het is."

    Kasteel Slangenburg in Doetinchem, al langer open voor bezoekers, is een van
de Nederlandse adressen van Culture & Castles.

    Lounge in Burg Boetzelaer

    Salon in Kasteel Slangenburg

    Baron Maximillian Freiherrn von Wendt-Papenhausen

    Hertogin Karen Van Urach

LOAD-DATE: October 2, 2004

LANGUAGE: DUTCH

                           © 2004 PCM Uitgevers B.V.

                               24 of 92 DOCUMENTS

                                Algemeen Dagblad

                                October 2, 2004

Eenvoud in het paradijs ; Idyllische Seychellen niet alleen voor miljonairs

BYLINE: DOOR AERNOUT ZEVENBERGEN

SECTION: Reizen; Pg. 35

LENGTH: 1468 words


    De Seychellen staan bekend als een idyllische bestemming voor de rijken der
aarde. Toch zijn er, voor wie goed zoekt, ook mogelijkheden voor de smallere
beurzen om te zonnebaden op de mooiste stranden ter wereld. Maar bezoek de
eilandengroep wel met mate a.u.b.: bewoners zijn (terecht) allergisch voor
massatoerisme.

    De vruchtencocktail smaakt goed bij Chez Batista, een klein verblijf voor
een handjevol gasten. Het strand ligt net buiten de bar. Wit zand, donkerblauw
water. Een palm wuift wat schaduw op het strand. "Hoe meet je sterren als je met
je voeten in het strandzand staat?" Edith Hunzinger glimlacht, speelt met haar
zonnebril, en zuigt aan haar rietje. Hunzinger is op de paradijselijke
eilandenreeks van de Seychellen verantwoordelijk voor de 'kleine accommodaties',
hotels met minder dan 25 kamers. Chez Batista is er eentje van.

    Batista, de eigenaar, begon decennia geleden met het klaarmaken van
rijstmaaltijden op de stranden van Mahe, het grootste eiland van de reeks. In de
loop van de jaren bouwde hij eerst een restaurantje en daarna gastenverblijven.
Batista is een man van weinig woorden. Zijn vrouw en dochters onderhouden de
contacten met de gasten. Hij droomt van verdere uitbreidingen en verfijningen
aan zijn verblijf.

    Chez Batista is een voorbeeld van betaalbare accommodatie op de als
peperduur bekendstaande Seychellen. Deze eilandenreeks in de Indische Oceaan
wordt ten onrechte door velen gezien als een bestemming voor miljonairs en
fotomodellen.

    Toegegeven, sommige eilanden zijn alleen toegankelijk voor de rijksten van
deze aarde. Prijzen van kamers bedragen daar E1000 per nacht, of meer. Maar de
grootste eilanden (Mahe, Praslin en La Digue) liggen ook voor een modaal inkomen
binnen handbereik. Vooral toeristen die de reisbureaus negeren en via het
internet op zoek gaan, kunnen voor een bedrag dat niet veel hoger ligt dan een
luxe vakantie aan de Middellandse Zee genieten van 's werelds mooiste stranden.

    De aantrekkingskracht van de Seychellen ligt in de natuurlijke schoonheid en
de romantische reputatie. La Digue bijvoorbeeld heeft stranden waar de reclames
van Bounty zijn opgenomen. Op Praslin staat het enige woud ter wereld waar de
Coco de Mer groeit, een palmboom waarvan de vrucht lijkt op de vrouwelijke
schaamstreek. Het strand Anse Lazio op Praslin is door een Duits toeristenblad
uitgeroepen tot het mooiste strand ter wereld. Het strand Anse Source de
l'argent op La Digue is mondiaal het meest gefotografeerde strand, met
geerodeerde rotsformaties die uitsteken uit het witte zand. Rond de eilanden
zijn talloze duikscholen die bezoekers meenemen naar scholen vissen,
onderwater-rotsformaties en koraalriffen.

    Op alle eilanden wandelen schildpadden rond die soms al een paar eeuwen
leven. Ze zijn gered op het randje van uitsterven - en masse geslacht voor de
schepen die de Seychellen aandeden tussen Europa en Azie.

    Die natuurlijke pracht heeft de eilanden van de Seychellen een naam
meegegeven als ware het de ultieme bestemming voor liefde en romantiek. De
meeste bezoekers zijn daarom stelletjes die hand in hand over de stranden lopen,
of spelen in de branding. Bij stalletjes snoepen zij van elkaars borden en op de
stranden smeren zij elkaar in met zonnebrandcreme. 's Avonds wandelen ze door de
straten van de hoofdstad Victoria of op een met maanlicht overgoten strand.

    Rust is het grootste goed dat de Seychellen bieden. Hier tikt de klok zonder
haast, is de sterrenhemel 's nachts nog zwart met witte stippen en kan een
duiker onder water spelen met zeeschildpadden.

    Rust en privacy komen het beste tot hun recht bij de kleine accommodaties.
Bij Chez Batista, Augerine Guesthouse of Rose Garden voel je je thuis, en
welkom. Als ik op de veranda van Rose Garden door de brochures blader en boeken
lees, verschijnt de eigenares met een dienblad met thee en koekjes.

    Delta Horner, de eigenares van l'Habitation op het kleine eilandje Cerf,
wandelt door haar tuin en geeft de tuinman aanwijzingen. Uitkijkend op de
heuvels van Mahe keuvelt ze even later rustig over het leven op de Seychellen.
"Onze gasten zijn altijd maar aan het rennen thuis. Hier krijgen ze rust. Hier
kun je ademen, wandelen, kijken." De hemel schittert rood als de zon even later
ondergaat en ik ijsthee drink op mijn balkonnetje. Een enkel bootje vaart
voorbij.

    Het natuurschoon van de Seychellen is kwetsbaar. De flora, bijvoorbeeld,
groeit op een dunne laag van humus, die in de loop van miljoenen jaren is
ontstaan. De onbewoonde eilanden zijn tere locaties waar het dunne evenwicht in
de natuur al snel vernietigend is verstoord. Te veel bezoekers zou de natuur
aantasten, en onherroepelijk kapot maken.

    Voor de Seychellen is het noodzakelijk geweest al in een vroeg stadium paal
en perk te stellen aan de instroom van toeristen, legt Hunzinger uit. "We willen
de veeleisende toerist uitnodigen", zegt ze. "Niet de massa, die de stranden
bezoedelt en het milieu verpest. Wij willen van deze natuur ook over tien jaar
nog zelf kunnen genieten, en kunnen aanbieden aan toeristen."

    De Seychellen ontvangen jaarlijks 130.000 bezoekers op een bevolking van
85.000 inwoners. Mogelijkheden tot groei zijn er, maar de regering van de
Seychellen kiest voor een behoedzame benadering.

    Rugzaktoeristen wil het eilandenrijk niet. Die besteden te weinig en daar
trekt de lokale bevolking geen profijt van. Jarenlang waren alleen rijke
bezoekers welkom. Ook tegenwoordig komen ze nog: de miljonairs uit het
Midden-Oosten of Rusland, die met een eigen jet invliegen en complete hotels
afhuren voor een lang weekeinde. Maar, zo leren de Seychellen langzaamaan, ook
die toeristen leveren de eilandenreeks te weinig op. De vijfsterren hotels zijn
bijna alle (deels) in buitenlandse handen en de winsten verdwijnen dus vaak
weer.

    Om de eigen bevolking te laten profiteren van het toerisme is het nodig
juist de kleine accommodaties onder de aandacht van mogelijke bezoekers te
brengen. En juist die kleine hotels en zomerhuisjes bieden betaalbare
mogelijkheden voor Jan Modaal om zich voor een week of twee in het paradijs te
wanen.

    Bij de vakantiehuisjes van Villas d'Or op Praslin ligt dat paradijs
letterlijk op de stoep. Een teakhouten bank staat op het strand, een paar meter
bover de hoogwater-lijn. Een volle maan straalt recht boven me. Ik stroop de
pijpen op van mijn linnen broek, doe mijn slippers uit en wandel een uur over
het door de maan verlichte strand. Het water is 28 graden, zag ik gisteren
tijdens een duik. Gestaag wandel ik door een rustige branding. Het is doodstil.

    Accommodatie is op de Seychellen al beschikbaar vanaf E50 per nacht.
Autohuur of etentjes in restaurants blijven duur omdat alle goederen
geimporteerd moeten worden. Behalve vis en fruit produceert de eilandenreeks
niets. Of het moet de rust zijn: die is nagenoeg overal volop aanwezig.

    Reis & Prijs

    REIS

    Diverse maatschappijen vliegen vanaf Parijs, Londen, Zuerich en Frankfurt
vanaf E650 voor een retourvlucht. Een visum voor de Seychellen is gratis bij
aankomst op de luchthaven. Toeristen die via Afrika vliegen, moeten wel een gele
koorts-certificaat hebben. Er heerst geen malaria.

    VERBLIJF

    Onze favorieten: L'Habitation (Cerf); 00248323111.

    Chez Batista (Mahe); vanaf E135 per kamer per nacht, aan het strand;
00248366300.

    Rose Garden (Mahe); vanaf E180 per kamer per nacht - op de heuveltoppen van
het hoofdeiland; koloniale stijl, erg ruime kamers; 00248225308.

    Augerine Guesthouse (Mahe); E120 per kamer; aan het strand; 00248247257.

    Sunshine Guesthouse (La Digue): E50 per kamer per nacht; klein en erg simpel

    Fleur de Lys (La Digue): E225 per chalet, self-catering; uiterst
comfortabel; 00248234459)

    Paradise Flycatcher's Lodge; ruime kamers in cottages die zijn gebouwd in
lokale stijl; op 200 meter van het strand; E148 B&B; 00248234423.

    Villas d'Or (Praslin): E225, self-catering; aan het strand, zeer comfortabel
en van alle gemakken voorzien; 00248232777;
www.seychelles.net/villador/e_pages/villas.html

    Guishouse Chez Bibi; self-catering; uiterst simpel; vijf minuten fietsen van
het strand; E60 per nacht; 0048234289

    ACTIEF

    Aanraders zijn wandelingen op Mahe met gediplomeerde biologen door de bossen
van het eiland of een wandeling door Vallee de Mai op Praslin. Verder duiken op
Mahe met de Nederlandse duikschool Big Blue Divers (www.bigbluedivers.net) en
wie actief wil zijn kan ook zeilen met catamaran-jachten op hobbycats of fietsen
op La Digue door tropische bossen en langs creoolse houten huizen.

    INFORMATIE

    Kijk voor eerste indruk op www.seychellen.pagina.nl en voor meer
inlichtingen en boekingen is er

    www.aspureasitgets.com

    Bij de dagelijkse thuiskomst van de vissers moeten ook de kinderen helpen om
de netten te legen. Foto Stone

LOAD-DATE: October 2, 2004

LANGUAGE: DUTCH

                           © 2004 PCM Uitgevers B.V.

                               25 of 92 DOCUMENTS

                                Algemeen Dagblad

                                October 2, 2004

Tiktaktoltalan ; Ooit voetbalde bij Blauw-Wit Piet Koekebakker - een heerlijke
naam

BYLINE: DOOR CHRISTIAAN RUESINK

SECTION: Sportwereld; Pg. SP10

LENGTH: 546 words


    David Endt, AD-columnist en teammanager van Ajax, beschreef in zijn bundel
'Doelwit' hoe verrukt de Italianen raakten toen ze in 1983 de opstelling van AZ
zagen. "Wat ze prachtig vonden was het trio aanvallers dat AZ in het veld
bracht: Roelf-Jan Tiktak, Pier Tol en Rick Talan. 'Tiktaktoltalan' - geamuseerd
speelden de Italianen met de klanken."

    Er was geen voetballer in Nederland met een mooiere naam dan Roelf-Jan
Tiktak. Werkelijk alles klopt aan die combinatie, die 'loopt' als een klinkende
een-twee. Zijn voor- en achternaam zijn ook in balans. Daar mogen we pa en ma
Tiktak dankbaar voor zijn. Er is duidelijk over nagedacht. Theo was natuurlijk
leuker geweest, of Titus. Maar dan was de kleine Tiktak zeker uitgelachen. Nu
niet. Roelf-Jan maakt hem meteen een stuk deftiger. Ik ken geen voetballer met
die voornaam. In dat opzicht paste hij goed bij Sparta, de chique club uit
Rotterdam, waarvoor hij na AZ ging spelen.

    Ooit voetbalde bij het Amsterdamse Blauw-Wit Piet Koekebakker, een heerlijke
naam. Zo een vergeet je niet. Of hij goed kon voetballen? Ik heb geen flauw
idee. Maar zijn naam is onvergetelijk. Zoals ook Fritz von Seydlitz Kurzbach, de
oud-doelman van NAC en diens ploeggenoot Edu de Schepper. Herinnert u zich Karel
Lillikwatil van Veendam nog? Of Eddy Sobczak?

    In de bus op weg naar een wedstrijd spelen we wel eens naamspelletjes.
Bijvoorbeeld: stel een dierenelftal samen. Met in het doel Ad Raven en verder
Robbie de Kip, Arie Haan, Jack de Gier, Thomas Buffel, Tom van Mol, Johann
Vogel, Henk de Haan, Bok de Korver, John de Wolf en Frans Adelaar. Of een team
van lichaamsdelen, met Mario Been als aanvoerder en Gerrie Voets als zijn
secondant op het middenveld.

    Allemaal nutteloze kennis, maar wie wil er in de kantine een diepzinnig
gesprek over de zin van het leven beginnen? Roep Tiktak of Koekebakker en de
verhalen komen vanzelf. Nog zo'n nutteloos feitje: Roelf-Jan Tiktak maakte op 20
oktober 1982 in de Europa Cup-2-wedstrijd tegen Internazionale (1-0) het laatste
Europese doelpunt van AZ, voordat Barry van Galen twee weken geleden tegen PAOK
scoorde.

    Wie de opstelling van die wedstrijd tegen de Italianen er bijpakt, ontdekt
nog een curieuze naam. Centraal in de verdediging van AZ stond de Deen Henrik
Eigenbrod. Eerlijk gezegd was ik die naam compleet vergeten. Ofschoon de
combinatie, zeker in een elftal met het trio Tiktaktoltalan, briljant is.

    In die zin zou je het AZ uit die jaren tot het beste stripelftal kunnen
uitroepen. Het zou de vergelijking met de Taaie Tijgers glansrijk doorstaan. De
beroemde strip van Dik Bruynestein met legendarische figuren als Simon S.
Smakeloos, zeer groot groothandelaar in tuinkabouters, Appie Happie, Sjakie
Strijkijzer, Lange Jan-met-de-pet, Pietje Peelee, Tinus Plotseling, Otto Lotto,
Miskopovic, Jojo Buitenzorg en Tik-Tak-Theo. Altijd gedacht dat die laatste naam
was geinspireerd op Roelf-Jan Tiktak. Maar al in 1972 verschijnt in de regionale
kranten de aflevering Appie Happie in 'Met Tik-Tak-Theo naar de TTT'. Toen was
Roelf-Jan pas 14 jaar.

    Voor mooie namen hoef je niet meer in de eredivisie te kijken. Te gewoon. Te
doorsnee. Zou hockeyer Taeke Taekema geen balletje kunnen trappen?

    Roelf-Jan Tiktak (l) in duel met Jesper Olsen.FOTO ANP

LOAD-DATE: October 2, 2004

LANGUAGE: DUTCH

                           © 2004 PCM Uitgevers B.V.

                               26 of 92 DOCUMENTS

                                Algemeen Dagblad

                               September 29, 2004

Een biografie voor Jan en alleman ; Vijf vragen aan...

BYLINE: BAS VAN SLUIS

SECTION: Binnenland; Pg. 04

LENGTH: 470 words


    Rianne Schuurman (37) uit Nieuwolda (Gr.) die een biografiebureau is
begonnen. Zij schrijft biografieen voor 'de gewone man'.

    1. Dus naast Mandela, Willem van Oranje en Kennedy nu ook het levensverhaal
van 'Truus van om de hoek' opgetekend. Wat moeten we ons daar bij voorstellen?

    'Ik heb jaren voor het Biografisch Woordenboek gewerkt. Biografieen
geschreven over bijvoorbeeld Willem Ruis. Ik kwam erachter hoe interessant het
is om over deze mensen te lezen. Wat hun gedachten zijn.

    De mooie anekdotes die ze vertellen. Toen dacht ik aan mijn eigen zoontje
van vier. Die maakt zijn oma misschien wel helemaal niet meer zo bewust mee. Een
biografie van mijn moeder is dan de uitkomst. Kan hij -als hij later groot is
-daar doorheen bladeren om te kijken wat voor een vrouw zij was.

    ' Het principe is simpel. Ik ga bij mensen langs en stel ze vragen over hun
leven. Dingen die ertoe doen. Wat zij nou echt belangrijk vinden. Eenmaal thuis
werk ik dat in een dag uit en dan maken we er een mooie biografie van.'

    2. Toch raar. Vlak voor je dood nog even een verhaal achterlaten. Wie wil
dat nou?

    ' Ik denk heel erg veel mensen. Het zullen voornamelijk de oudere mensen
zijn die hun verhaal op schrift willen. Die weten dat ze waarschijnlijk niet
lang meer op de aardbol zullen rondlopen. Maar je kunt je voorstellen dat iemand
met bijvoorbeeld kanker datzelfde gevoel heeft. Op deze manier laten zij iets
tastbaars achter. Ik heb al heel erg veel positieve reacties gekregen.'3. Een
biografie is eigenlijk voor grootheden. Het speciale wordt er nu toch afgehaald?

    ' Helemaal niet. Of je nu beroemd bent of niet. Iedereen heeft een
levensverhaal te vertellen. Elk leven is boeiend. Gedachten over bepaalde dingen
die zijn gebeurd. Hoe heeft hij tegen de komst van de telefoon aangekeken.
Beleefde hij de Eerste Wereldoorlog intens? Wat waren zijn gevoelens daarbij?
Dat is toch razend interessant om dat te lezen.'

    4. Maar wie wil dat nou lezen? ' Familie. Deze biografieen richten zich puur
op de familie. In deze tijd waarbij mensen steeds later kinderen krijgen, wordt
de kans groter dat deze kinderen hun opa en oma niet goed leren kennen. Als ze
de leeftijd hebben bereikt dat ze daarin geinteresseerd raken, hebben ze nog
altijd dat boek. Wie wil niet weten hoe zijn opa en oma hebben geleefd en of je
misschien op hem of haar lijkt of dezelfde karaktertrekken hebt? Wat je van ze
hebt geerfd.'

    5. Dus kleinkinderen kunnen eventueel in opa's biografie lezen met wie en
hoe vaak hij is vreemdgegaan? ' Haha, dat zou kunnen ja. Dat ze plots lezen dat
hij alles deed wat God verboden heeft. Misschien leren ze daardoor wel van welk
familielid ze dat hebben. Gelukkig hebben de mensen zelf de keus wat er wel en
niet in komt te staan. Ze krijgen het woon te lezen.'van tevoren ge-

LOAD-DATE: September 29, 2004

LANGUAGE: DUTCH

                           © 2004 PCM Uitgevers B.V.

                               27 of 92 DOCUMENTS

                                Algemeen Dagblad

                               September 25, 2004

Speeltje voor de Chinese elite ; Opwinding en walging over Formule 1 in Sjanghai

BYLINE: VAN ONZE VERSLAGGEVERS

SECTION: Sportwereld; Pg. SP12

LENGTH: 1588 words

DATELINE: Sjanghai


    'Van het geld voor een kaartje kunnen we drie maanden boodschappen doen' 'We
hebben nu een eigen circuit. Straks rijden we ook met een eigen wagenpark in de
F1'

    Voor het eerst in de geschiedenis is China gastheer van de Formule 1. Het
feestje in Sjanghai is echt voor elite. De gewone man wordt alleen maar boos om
dit circus van decadentie.

    Hij is zo opgewonden als het maar zijn kan. "Het is alsof heet water door
mijn aderen stroomt. Toen ik klein was, was ik al gek op racen en vanaf mijn
14de kijk ik naar de Formule 1 op televisie." Royal Zhang (32) uit Sjanghai is
helemaal gek van racen. "Nu ga ik het met eigen ogen zien en dat kan gewoon hier
in China. Het is alsof ik mijn favoriete filmster, die ik al mijn hele leven
bewonder, nu zal ontmoeten."

    Zhang behoort tot de nieuwe middenklasse van Sjanghai. Hij is bedrijfsleider
van een bar en investeert in huizen. Met die vaste baan verdient hij omgerekend
zo'n 295 euro per maand; aan huurpenningen ontvangt hij het zesvoudige! "Ik zit
er warmpjes bij", erkent de langharige Zhang, gekleed in bermuda en modieuze
witte slippers.

    Hij telde 264 euro neer voor zijn ticket. Zhang wilde zijn moeder meenemen,
maar die schrok van de prijs en weigerde. "Ze zei: Van dat geld kunnen we drie
maanden boodschappen doen. Laat maar zitten. Als ik als verrassing toch een
kaartje voor haar zou hebben gekocht, zou ze echt kwaad op me zijn geworden
omdat ik tegen haar wens was ingegaan. Ik ga zelf ook alleen dit jaar. Volgend
jaar niet, want zoiets doe je maar een keer. Ik geniet graag van het leven, maar
de Chinese moraal is dat je spaarzaam moet zijn. Wie alleen maar geld uitgeeft,
is geen goed mens."

    De afgelopen week wandelde Zhang elke dag even naar het trendy
uitgaansgebied Xintiandi, om een glimp op te vangen van de BAR-Honda racewagen
die daar stond te pronken. Gisteren was zijn eerste grote dag, toen kon Zhang
naar de trainingen op het nu al als klassiek bestempelde gloednieuwe circuit.

    Die 5,45 kilometer lange racebaan ligt ver buiten Sjanghai, op twee uur
rijden over vers geasfalteerde tolwegen. Het aantal billboards van automerken en
-banden met daarop een Formule 1-wagen als blikvanger is niet te tellen. Net
zomin als de hoeveelheid welkomstboodschappen van de gemeente Jia Ding, het
plaatsje dat het dichtst bij het circuit ligt.

    Na de afslag 'Internationaal Circuit' is het landschap leeg, op hier en daar
een boerderijtje na. Het enige teken van menselijk leven in de verre omtrek is
een wijk die zo nieuw is dat de huizen nog geen ruiten hebben: onafzienbare
rijtjeshuizen, blinkend in de zon, bestemd voor de opkomende middenklasse.

    Het achterland van Sjanghai is zo plat als een pannenkoek. Een drassige
streek, waar de bodem eerst flink moest worden verstevigd om er een circuit op
aan te leggen. Hoe dat is gebeurd, valt te bezichtigen in een VIP-complex op
palen dat de Duitse ontwerper Hermann Tilke in zo'n nat stuk land heeft
neergezet. De gewone man zal dit detail nooit opmerken, hij komt zonder kaartje
simpelweg niet binnen. Wie van buiten een blik op het circuit wil werpen, heeft
pech, want auto's mogen hier niet eens stoppen. Wie er niets te maken heeft,
wordt weggestuurd, en er is genoeg politie om te verzekeren dat mensen zonder
badge niet blijven hangen.

    Rondjes rijden dus, over de ringweg rond het circuit. Een voorbeeldige weg
langs parkeerterreinen afgewisseld met vers geplante platanen en bamboe. Alle
groen is strak opgelijnd. Bijna zwart verbrande arbeiders liggen op hun knieen
om met schaartjes die paar brutale grassprietjes die niet in het gelid staan,
een kopje kleiner te maken. Het zijn mensen 'van buiten', zoals de Sjanghaiees
ze noemt: boeren uit provincies waar de economie niet groeit zoals hier aan de
oostkust. Voor hen hebben de Formule 1-races slechts een betekenis: een nieuwe
bouwput waar hun spierkracht geld oplevert. Want al bouwt Sjanghai zich een
ongeluk, de stadsbewoners zelf voelen zich veel te goed voor zwaar, slecht
betaald werk. De betonnen barakken waarin de arbeiders slapen, met raampjes niet
veel groter dan een postzegel, worden binnenkort afgebroken.

    Bij het circuit rijden leveranciers af en aan. Hele vrachtwagens Fosters
Beer gaan tegelijk naar binnen om de witte partytenten te bevoorraden. Dat zal
nodig zijn, want Sjanghai is in de herfst nog flink heet. De duurste zitplaatsen
(364 euro) hebben zonneschermen en boven de gewone tribunes hangen ook ronde
ufo-achtige parasols, maar wie geen goed kaartje heeft, smelt weg in de zon.

    * * *

    Terug naar Sjanghai, niet over de nieuwe tolwegen maar over de oude
macadamweg door Jia Ding. Het stadje heeft niets glamoureus en al helemaal niets
van een buitenwijk. De ene metaalverwerkende fabriek na de andere, afgewisseld
met rommelige Sovjet-flats en vieze werkplaatsen met machine-onderdelen. De
autoriteiten van Jia Ding willen het volk doen geloven dat ze vanaf morgen deel
uitmaken van de internationale wereld van het autoracen. Om de 100 meter hebben
fabrieken, scholen en andere staatsinstellingen rode banieren opgehangen: Zorg
voor een goed bezochte F1 zodat Jia Ding zich verder kan ontwikkelen. En: Een
warm welkom aan de F1, voor een betere toekomst voor Jia Ding.

    In Sjanghai zelf wordt de sfeer deze week opgeklopt met een speciale
F1-manifestatie tussen de klassieke Chinese villa's van Xintiandi, de wijk waar
de Chinese upper class en buitenlandse toeristen hun vertier zoeken. Daar
krijgen ze 's avonds volop live muziek en vuurwerk aangeboden. En daar staat
sinds dinsdag - de fans zeggen niet 'dinsdag' maar 'sinds de aankomst van
Schumacher' - ook de race-auto van BAR-Honda. Het is de wagen van Jenson Button,
zeggen de promotie-beauty's, die zoveel mogelijk feitjes over het voertuig in
hun versgekapte hoofdjes hebben gestampt. Van 's ochtends tot 's avonds staan ze
op deftige hakjes en een verplicht bloot schoudertje het publiek te woord. Dat
zijn vooral mannen die hen de aan het lichaam klevende jurk van het ultraslanke
lijf vragen over injectiemotoren, versnellingen, banden en andere technische
zaken. Ondertussen maken ze foto's van hun geliefden met de bolide als flitsend
decor.

    In deze chique buurt ontkom je niet aan het mega-evenement, waarmee Sjanghai
zichzelf trots presenteert als nieuwe economische grootmacht. Zie eens wat wij
allemaal kunnen!

    De races worden dan ook vooral bezocht door buitenlandse en Sjanghaiese
'grote bazen' en partijbonzen, die als grootste zorg hebben welke relaties ze
uitnodigen aan hun 7190 euro kostende tafel voor tien personen bij het Grand
Prix Inaugurele Bal. Kan dat allemaal wel, vraagt de westerling zich af, is dit
evenement niet erg decadent voor het socialistische China?

    "Hoezo decadent?", vraagt Chang Yao Dong, voetbaltrainer van FC Sjanghai
International. "Sport is emotie, is gevoel. De spanning, de pijn, de vreugde om
winst of verdriet om verlies, daar houden de mensen van. Het geeft het volk een
geluksgevoel, dat heeft niks te maken met politiek, met socialisme of
kapitalisme." Stellig zegt hij: "We hebben nu een eigen circuit, maar straks
rijden we ook met een eigen wagenpark in de F1."

    * * *

    Toch loopt de doorsnee Sjanghaiees niet warm voor de Grand Prix. Voor wie
minder verdient dan Yang Modaal, is de Formule 1 iets uit een andere wereld. Wie
zelf al blij is met een fiets, weet niet eens wat autoracen inhoudt.

    De gepensioneerde lerares Engels bij de kiosk in de chique winkelstraat
Nanjing Xilu koopt deze week geen kranten. "Hoogstens een tijdschrift, want de
rest staat vol onzin over die race." Ze vindt het 'bullshit' dat haar stad
zichzelf op de borst klopt over de Formule 1. "Er is zoveel geld aan verspild
dat ook had kunnen worden gebruikt voor de bouw van een school of een
ziekenhuis. Bovendien is autoracen slecht voor het milieu en geeft het een
ontzettende herrie."

    De aanleg van het circuit kostte 246 miljoen euro. Wat had de stad daar wel
niet voor goede dingen voor kunnen doen, mijmert ze. "We hebben zoveel
bouwprojecten waar arbeiders in keten slapen. Zet nou eerst eens voor die
arbeiders een behoorlijk onderkomen neer, of een paar scholen voor hun kinderen.
Doe iets aan de armoede onder Sjanghaiezen zelf. Maar dat geeft geen prestige,
dus dat is niet interessant voor het stadsbestuur."

    Andere gewone stadsbewoners, aanvankelijk gefascineerd door het decadente
fenomeen, geloven niet dat zo'n duur circuit maar een keer in het jaar zal
worden gebruikt en dat de stad voor die eer ook nog eens 40 miljoen Amerikaanse
dollar per jaar moet neerleggen. Contractueel vastgelegd tot 2010. "Ik dacht dat
er na de autoraces sportmanifestaties voor de gewone mensen zouden worden
gehouden", zegt een uit het veld geslagen man. Hij heeft geen kaartje voor de
race en zou er van zijn salaris ook nooit een kunnen betalen. "Schoolgaand kind,
vrouw heeft geen werk, ik hou me bezig met ons dagelijkse kostje."

    Racefanaat Zhang heeft huiselijke zorgen van andere aard: ook zijn kersverse
echtgenote wil niet mee naar de race. "Ze heeft mijn creditcard opgeeist en gaat
het bedrag van het kaartje in een dag winkelen opmaken."

    Aan dit artikel werkten mee: Peter de Knegt, Carl Mureau en Marije Vlaskamp

    Een overzicht van het Formule 1-circuit bij het stadje Jia Ding, op twee uur
rijden van Sjanghai. Foto Reuters

    Baanvegers op een race-circuit. Foto EPA

    Posters van coureurs bepalen het straatbeeld. Foto Reuters

    Poseren met Renault-coureur Fernando Alonso. Foto EPA

    Michael Schumacher arriveert in de paddock. Foto EPA

LOAD-DATE: September 25, 2004

LANGUAGE: DUTCH

                           © 2004 PCM Uitgevers B.V.

                               28 of 92 DOCUMENTS

                                Algemeen Dagblad

                               September 23, 2004

'De mossel wordt elitair'

BYLINE: DOOR ONZE CORRESPONDENT JORIS VAN POPPEL

SECTION: Economie; Pg. 09

LENGTH: 599 words


    Mosselen dreigen een onbetaalbare delicatesse te worden, vrezen de kwekers
van de zeevruchten. Per kilo zijn ze tegenwoordig bijna net zo duur als oesters.
'Het zou juist een volks product moeten blijven.'

    Antwerpen -Hoe exclusief mosselen kunnen worden, bleek gisteren in
Antwerpen. Daar organiseerde het Nederlands Visbureau de eerste 'mossel-derby
der lage landen'. Vier Nederlandse koks namen het op tegen drie concurrenten uit
Belgie. Uitgerekend de Fransman Philips Lartigue, die uitkwam voor het Brusselse
restaurant Au vieux boitsfort, ging met de eer strijken. Met zijn winnende
creatie van mosselen op een bedje van spinazie, spek en gember mag hij zich het
komende jaar Beste Mosselkok der Lage Landen noemen. 'Over enkele jaren zullen
mosselen doorbreken in toprestaurants', voorspelt de meesterkok, die erkent in
zijn eigen restaurant -een Michelin-ster -nooit een pot mosselen op de kaart te
zullen zetten. 'Ik gebruik ze als decoratie. Mosselen hebben het in zich elitair
te worden.'

    De mosselhandelaren zien dat met lede ogen aan. Hoogstaande creaties als
mosselen met risotto, mossel op de barbecue en mosselen gedrapeerd met sprietjes
Spaanse peper smaken misschien verrukkelijk, maar veel geld is er niet mee te
verdienen. Het grootste deel van de omzet moet nog altijd uit het traditionele
onbeperkt-mosselen-eten komen. 'Mosselen zijn altijd voor het gewone volk
geweest', zegt Edwin Foudraine, commercieel directeur van Prins & Dingemans, de
grootste mosselhandelaar van Nederland. 'Dat willen we graag zo houden.' Toch
vreest de mosselman dat het weekdier een eliteproduct gaat worden. 'Qua smaak
zullen ze nooit de klasse van bijvoorbeeld oesters evenaren. Maar qua kiloprijs
komen ze al aardig in de buurt.' In het restaurant komt dat neer op 15 tot 18
euro per kilo. 'Dat is relatief duur. Een pot zou tussen de 10 en 12 euro moeten
kosten.'

    Oorzaak van de prijsstijging zijn de vangstbeperkingen. Het vissen op
mosselzaad (ofwel babymossels) is de laatste jaren steeds meer aan banden
gelegd. Momenteel halen de kwekers amper genoeg zaad boven om -twee jaar later
-50 miljoen ton mosselen te oogsten. Hoe minder mosselen er uit de Zeeuwse
wateren komen, hoe hoger de prijs. 'Pas met een aanvoer van 100 miljoen kunnen
we aan de vraag voldoen', zegt Foudraine. Zijn concurrent De Groot van Aqua
Mossel beaamt dat. 'Als het zo doorgaat, is de sector gedoemd te verdwijnen.'
Volgens De Groot laat de politiek haar oren te veel naar de bezwaren van
milieugroeperingen hangen. 'Die stellen dat wij het voedsel van vogels
wegvissen. Onderzoek toont aan dat dat niet waar is. We zijn een soort
landbouwers. We zaaien en zorgen juist voor meer mosselen in de zee.'

    FOCUS Nederland versus Belgie Nederland mag de grootste mosselkweker ter
wereld zijn, de Belgen eten er het meeste. Zo'n 60 procent van de oogst gaat
naar de zuiderburen, 15 procent verorberen we zelf. De Belgen eten vaker
mosselen (44 pannetjes per jaar, tegen 13 in Nederland) en hun porties zijn veel
groter. En terwijl Nederland pas aan de mosselen gaat als de ' r' in de maand
zit, vinden Belgen het een echt zomergerecht. Mosselen met frieten, mayonaise en
bier zijn er inmiddels een nationale klassieker geworden. Ook qua bereiding is
er een cruciaal verschil: de Belgen fruiten de groenten even voordat ze die met
de mosselen meekoken. Nederlands kokse doen dat meestal niet, om de groenten
knapperig te houden.

    Een van de deelnemers aan de gisteren in Antwerpen gehouden wedstrijd De
Beste Mosselkok der Lage Landen. Een Franse kok ging er met de titel vandoor.
FOTO PETER HILZ

LOAD-DATE: September 23, 2004

LANGUAGE: DUTCH

                           © 2004 PCM Uitgevers B.V.

                               29 of 92 DOCUMENTS

                                Algemeen Dagblad

                               September 23, 2004

Levende Geschiedenis

SECTION: Uit; Pg. 29

LENGTH: 81 words


    Honderden uitgedoste vikingen, piraten, soldaten, Romeinen en Middeleeuwers
presenteren zich dit weekend in het Archeon in Alphen aan den Rijn. Zij laten
samen met de gewone burgers en kinderen uit vroegere tijden zoals de bedelaar,
de nar, de schrijnwerker en de kruidenvrouw de geschiedenis herleven met
ambachten en muziek, koken en wonen, veldslagen en belegeringen.

    Alphen aan den Rijn, Archeon, 25 en 26 september 10.00-17.00 uur, tel.
0172-447744, www. archeon. nl.

LOAD-DATE: September 23, 2004

LANGUAGE: DUTCH

                           © 2004 PCM Uitgevers B.V.

                               30 of 92 DOCUMENTS

                                Algemeen Dagblad

                               September 22, 2004

'Ik laat me niet horendol maken' ; Het communicatieprobleem van Johan Remkes

BYLINE: DOOR SANDRA DONKER EN JAAP JANSEN

SECTION: Prinsjesdag 2004; Pg. 21

LENGTH: 1356 words


    Als minister voor veiligheid doe je het nooit goed. Een openhartige Johan
Remkes over de rechtstaat, de toekomst van Geert Wilders, zakendoen met het CDA
en een veeg uit de pan naar 'collega Donner'.

    Den Haag -Ook Johan Remkes maakt wel eens een fout. Voor de minister van
Binnenlandse Zaken is terrorisme net zo'n nieuw verschijnsel als voor gewone
burgers. Toen hij in juli ' verhoogde dreiging' afkondigde, gaf dat veel
verwarring. Mensen leefden in de veronderstelling dat dit voor het hele land
gold. Die onduidelijkheid was niet goed, zegt hij nu. 'We hadden meteen een
persconferentie moeten beleggen, niet pas een week later.'

    Terroristen hadden hun vizier alleen gericht op Noord-en Zuid-Holland,
Zeeland en West-Brabant, verklaarde hij toen. Ook zijn geklungel met een
vermeende brief van Al-Qaeda, die later niet bleek te bestaan, werd honend
ontvangen. Verontschuldigend: 'Dit is voor de overheid ook een leerproces.'

    Voor 11 september 2001 was terrorisme een ver-van-mijn-bed show. Nu is de
dreiging van extremistisch geweld ook hier doorgedrongen. 'Als minister kwam ik
in een turbulente stroomversnelling terecht. Ik ben er permanent mee bezig. Zo
moet de AIVD heel andere prioriteiten stellen en mensen aannemen die Arabisch
verstaan.' Wat vertel ik wel en niet, op welk moment en tegen wie -die vragen
spelen hem steeds door het hoofd. 'Wat schiet de samenleving er mee op als hier
een minister rondloopt die permanent blijk geeft van grote opgewondenheid? Voor
mij is de kunst er beheerst mee om te springen. Ik laat me niet horendol maken.
Ik steek niet zo in elkaar dat ik rondloop met kilo's zorgen op de schouders.'

    Af en toe haalt Remkes uit met ferme taal, wat in strijd lijkt met zijn
laconieke voorkomen. Hij baarde opzien met de stelling dat 18 jaar cel voor de
man die Pim Fortuyn ombracht veel te laag was. Ook zou hij plegers van zinloos
geweld het liefst ' een gigantische rotschop' willen geven.

    'Ik ben nogal eens geneigd emotie te leggen in mijn optreden. Ook als
Kamerleden mij slapte verwijten. Het is voor een minister van Binnenlandse Zaken
veel lastiger geworden de juiste balans te vinden. Ik hoor twee soorten
commentaar: er wordt van een mug een olifant gemaakt, want er is hier nog nooit
een terroristische aanslag geweest, en de reactie dat het kabinet laks is en
veel te weinig doet. Wij hebben als kabinet een communicatieprobleem. Af en toe
moet ik iets zeggen. Er worden verdachten opgepakt, maar we hebben gelukkig nog
geen aanslag gehad. Het zit op een heel dubbele manier bij mensen tussen de
oren. Dat maakt het een lastig verhaal.'

    Ook in zijn dagelijkse werkzaamheden wordt Remkes geconfronteerd met
verhoogde waakzaamheid. In Den Haag lopen overal ' oortjes' rond:
veiligheidsmensen zijn een vertrouwd beeld geworden. Nuchter: 'Het
politiek-maatschappelijke klimaat is er niet vrolijker op geworden, maar ik
weiger het consequenties te laten hebben voor mijn gedrag. Ik hou niet van
onnodige poespas en ik laat mij in het algemeen niet zenuwachtig maken. Dat is
ook mijn houding buiten directe werktijd. Anders is deze functie niet leuk
meer.'

    Uit angst voor terrorisme houdt de overheid mensen nu veel meer dan vroeger
in de gaten, terwijl het liberalisme het individu wil beschermen tegen de staat.
Dat moet voor u als VVD'er lastig zijn.

    'Het is dansen op een dun koord. Elke keer opnieuw moet ik die afweging
maken. Met collega Donner van Justitie ben ik tot de conclusie gekomen: het
fenomeen terrorisme is zo nieuw en zo anders, dat je als samenleving niet meer
uit de voeten kunt met het strafrecht zoals we dat vandaag kennen. Ik erger me
aan de kritiek dat we bezig zouden zijn de rechtstaat te verkwanselen.
Vergelijkingen met Stasi-Duitsland zijn niet aan de orde.'

    Een paar weken geleden stapte Geert Wilders uit de VVD-fractie om een nieuwe
beweging te vormen. Als VVD'er noemde hij u al ' de zwakke broeder in de
terreurbestrijding'. Hij kiest voor de harde lijn.

    'Dat is nu bij uitstek het dilemma. In de liberale traditie hebben we de
grondwettelijke rechten altijd hoog gehouden. Dat hoort in een liberale partij
ook het uitgangspunt te zijn. Daar heb ik Geert nooit over gehoord.' Wilders'
vertrek was onvermijdelijk, denkt Remkes. 'Ik begrijp zijn bezieling, maar zijn
gedrag snap ik niet meer. Anders dan hij doet voorkomen, kun je in de VVD over
alles discussieren. Je kunt vechten voor je standpunt, maar uiteindelijk moet je
je voegen naar de fractie.' Wilders d0oet het goed in de peilingen. Vreest u
zijn opkomst? Mensen die op Fortuyn stemden lijken met hem weg te lopen.

    'Ik heb nooit geloofd dat de politieke turbulentie die Fortuyn losmaakte
achter de rug is. De jaren ' 50 zijn definitief voorbij. Voor het democratisch
proces is dat prima.' Welke koers vaart de VVD? De ene keer omarmt Van Aartsen '
de punten van Fortuyn'. De andere keer wil hij met D66 een sociaal-liberale
partij vormen.

    'Sociaal-liberaal is dubbelop. Het liberalisme is per definitie sociaal. Met
sommige Fortuynpunten heb ik geen moeite. Fortuyn wilde bestaand beleid nu
eindelijk eens uitvoeren in plaats van beleid op beleid stapelen. Prima, maar ik
was het lang niet eens met zijn totale oeuvre.'

    Is de VVD duidelijk genoeg? 'Als VVD moeten we de agenda willen bepalen.
Over de verzorgingsstaat mogen we ons wel wat scherper uitspreken. Is het wel
verstandig dat elke migrant die hier binnenkomt meteen aanspraak kan maken op de
volle 100 procent van onze sociale regelingen?'

    30 jaar geleden pleitte Johan Remkes als voorzitter van de liberale jongeren
al voor kabinetten zonder het CDA. In 1994 was het eindelijk zo ver. Na acht
jaar Paars zonder christen-democraten regeert hij nu onder een CDA-premier. Is
het CDA veranderd? 'Nou, ik merk wel dat het CDA een groot deel van zijn
linkervleugel kwijt is. Dat maakt het makkelijker voor ons. In dit kabinet zijn
minder onderwerpen taboe, zoals hervorming van de verzorgingsstaat en het debat
over immigratie en integratie. Daar had de PvdA geen gevoel van urgentie. Ik
weet nog dat de PvdA Bolkestein ter verantwoording riep omdat hij ' viste in
troebel water'.'

    Het is tegenwoordig goed zakendoen met het CDA. Een ding moet Remkes wel van
het hart. 'Het CDA heeft niet het alleenrecht over waarden en normen. Ik hou
niet van dat belerende toontje of van suggesties dat de overheid ook achter de
voordeur een taak heeft. Ook is de discussie vaak te abstract. Je moet als
overheid glashelder maken welk gedrag niet tolerabel is. Zo erger ik mij aan
opgestoken middelvingers in het verkeer en luid telefonerende mensen in
restaurants en in de trein. Maar we moeten het niet overdrijven. Vroeger had je
op een boerenkermis ook wel eens een uit de hand gelopen vechtpartij. De burger
geeft de overheid wel erg gauw de schuld. Als bij het bungyjumpen het touw
breekt, heeft de overheid het gedaan.'

    Volgens Remkes heeft de overheid wel een taak in het tegengaan van geweld.
'Het land wordt veiliger, blijkt uit de cijfers. Maar het gaat de verkeerde kant
op met uitgaansgeweld en huiselijk geweld. Geweld in het gezin komt overal voor,
maar voor allochtone vrouwen is de drempel om aangifte te doen nog hoger.
Uitgaansgeweld komt helaas extra veel voor bij Marokkaanse jongeren en groepen
Antillianen. Die gaan veelvuldig over de streep.'

    Remkes en minister Donner van Justitie gaan samen over de veiligheid, maar
het is Donner die knopen doorhakt bij terrorismebestrijding. Onlangs
filosofeerde Donner over een volgende stap: het overhevelen van de politie van
Binnenlandse Zaken naar Justitie. Remkes: 'Ik was daar ongelukkig mee en dat heb
ik hem ook gezegd. Donner was zeer voorbarig. De discussie moet nog gevoerd
worden. Door er ontijdig mee te komen heeft Donner veranderingen moeilijker
gemaakt.' U bent al uw hele leven politiek actief. Alles wat u doet staat in het
teken van het bestuur. Kunt u zich een leven voorstellen na de politiek? 'Jawel
hoor. Dan ga ik zakelijk en prive een hele hoop andere leuke en minder leuke
dingen doen.'

    Zoals? 'Eh... Daarover heb ik nog niet echt nagedacht.'

    'Ik hou niet van onnodige poespas.' FOTO JAQUELINE DE HAAS

LOAD-DATE: September 22, 2004

LANGUAGE: DUTCH

                           © 2004 PCM Uitgevers B.V.

                               31 of 92 DOCUMENTS

                                Algemeen Dagblad

                               September 21, 2004

Decolletes en bier goed voor economie ; Oktoberfest in Muenchen scoort 1 miljard
omzet

BYLINE: DOOR ONZE CORRESPONDENT ARJAN PAANS

SECTION: Economie; Pg. 11

LENGTH: 411 words


    560.0000 liter bier en elf ossen worden er verslonden op een drukke dag van
het Muenchense Oktoberfest. Behalve folklore is het grootste bierfeest ter
wereld ook een economische motor. Elk Duits bedrijf van naam is er aanwezig.

    Berlijn -Waren het vorig jaar de push up-kuiten voor mannen die het
Oktoberfest opsierden, dit jaar gaat alle aandacht weer uit naar de borsten van
vrouwelijke bezoekers. Want zonder 'superdecollete', zo wordt beweerd, val je
net zo op als een pacifist in een Afghaans opleidingskamp voor terroristen. Geen
decollete is 'volstrekt misplaatst', waarschuwt een grote Duitse krant.

    Wie alle negen tips voor een zo mooi mogelijk decollete opvolgt, is een
slordige 410 euro lichter, en dan rekenen we de Dirndl, de diep uitgesneden
folklore-jurk, niet mee. Nee, wie wil stralen op het Oktoberfest komt er niet
met de aanschaf van een literpul bier (dit jaar 7,10 euro).

    Vooral niet in de vele VIP-tenten, waar een verleidelijk uiterlijk de
marktwaarde van sterren en sterretjes omhoog stuwt. Behalve een feest voor het
gewone volk, is het Oktoberfest ook een trefpunt voor de Duitse society. Alle
belangrijke bedrijven hebben een eigen tent, met een zo hoog mogelijk
prominenten-gehalte.

    Het grootste folkloristische feest ter wereld, dat dit weekend van start is
gegaan en tot 3 oktober duurt, is niet alleen een eet-en drinkgelag. Het is ook
een belangrijke economische motor voor de hoofdstad van Beieren. Alleen vorig
jaar al consumeerden de bezoekers 62.294 hectoliter bier, krap 500.000
braadkippetjes, bijna 200.000 paar varkensworstjes en 55.000 varkenspootjes,
tezamen met de kosten van reis en verblijf goed voor een omzet van 1 miljard
euro. Dat komt overeen met werkgelegenheid voor 12.000 mensen.

    Vandaar dat de Beierse regeringspartij CSU een voorstel om te korten op de
subsidie voor Lederhosen en Dirndl snel introk, toen klederdrachtverenigingen
dreigden de jaarlijkse openingsceremonie te boycotten.

    Tot verdriet van sommige chauvinisten vloeien de bierinkomsten tegenwoordig
voor een groot deel naar het buitenland. Nog maar twee tradionele Muenchense
biermerken (Augustiner en Hofbraeu) zijn in Beierse handen. Vooral het Belgische
InBev (Interbrew) heeft een stevige vinger in de Beierse biermarkt. Ook Heineken
is met een aandeel van 25% prominent aanwezig.

    Ook dit jaar gaat de aandacht van de bezoekers aan het Oktoberfest in
Muenchen ongetwijfeld uit naar drank en vrouwen. FOTO REUTERS

LOAD-DATE: September 21, 2004

LANGUAGE: DUTCH

                           © 2004 PCM Uitgevers B.V.

                               32 of 92 DOCUMENTS

                                Algemeen Dagblad

                               September 13, 2004

Kabinet worstelt met kritiek op harde aanpak terreur

BYLINE: DOOR JEAN DOHMEN

SECTION: Binnenland; Pg. 5

LENGTH: 513 words


    Den Haag -Johan Remkes viel vrijdag even uit zijn rol. Na de zoveelste
kritische vraag over de harde maatregelen om potentiele terroristen sneller te
kunnen aanpakken, brieste de minister van Binnenlandse Zaken: 'Ik zou de
commentaren wel eens willen lezen als we die maatregelen niet zouden nemen en er
vervolgens een aanslag werd gepleegd.'

    Dat de maatregelen ingrijpend zijn, kon zijn collega Donner (Justitie) niet
ontkennen. 'Het was geen eenvoudige beslissing, maar ze is gerechtvaardigd door
de situatie waarin wij ons bevinden.' In een brief aan de Kamer schrijft hij
over 'situaties en activiteiten die eerder lijken op een oorlogssituatie of een
andere uitzonderingstoestand'.

    Het wordt straks gemakkelijker om potentiele terroristen op te sporen en te
vervolgen. Ook zonder harde verdenkingen kunnen mensen in de gaten worden
gehouden.

    Verdachten kunnen langer worden vastgehouden en processtukken hoeven door
justitie niet binnen de normale termijn te worden aangeleverd. Het wordt ook
eenvoudiger aan persoonsgegevens te komen.

    Met andere woorden: een aantal regels waaraan justitie zich moet houden bij
misdrijven als moord en doodslag, geldt straks niet meer bij terrorisme. De
vrees dat de definitie van terrorisme wordt opgerekt om andere criminelen harder
te kunnen aanpakken, wuift Donner weg, al zouden zich bij dierenactivisme
'verschijnselen kunnen voordoen' die onder terrorisme vallen.

    Voor jan met de pet hebben de antiterreuregels geen enkel gevolg, benadrukte
Donner. 'Tenzij hij terroristische activiteiten voorbereidt.' Moslims die hun
moskee bezoeken of met hun fototoestel een kiekje van de Tweede Kamer maken,
hoeven zich evenmin zorgen te maken. Remkes: 'Die mensen houden we op voorhand
niet in de gaten. Wij laten ons niet gek maken.'

    Hoewel een meerderheid in de Tweede Kamer achter het kabinet staat, klinkt
er ook scherpe kritiek. Maatregelen bedoeld om de vrijheid te beschermen, kunnen
de rechtsstaat uithollen. Groen-Links-Kamerlid Marijke Vos vindt de plannen van
het kabinet 'schokkend' 'Het argument dat we ons in een oorlogssituatie
bevinden, wordt een vrijbrief om zeer vergaande maatregelen te nemen.'

    Vos: 'Er wordt een groep verdachten uitgezonderd, die bij voorbaat minder
rechten heeft dan andere verdachten. Het kabinet gaat met twee maten meten en
dat mag je in een rechtsstaat niet doen.

    Het wordt ook veel makkelijker om af te luisteren. Ik betwijfel of dit
allemaal nog wel controleerbaar is. Wat hier gebeurt, is echt overkill.'

    Vos staat niet alleen. Uit een enquete van deze krant bleek zaterdag dat
31,9 procent van de bevolking denkt dat de dreiging van terreur voor het kabinet
een excuus is om strenge maatregelen te nemen.

    CDA'er Sybrand van Haersma Buma vindt dat Vos het gevaar onderschat. 'Ze zou
de ernst van de dreiging beter op zich moeten laten inwerken. Niemand staat te
juichen bij de uitbreiding van de bevoegdheden voor justitie en politie als
mensen nog niet verdacht zijn. Maar dit zijn de enige maatregelen waarmee je
terroristische acties kunt voorkomen.'

LOAD-DATE: September 13, 2004

LANGUAGE: DUTCH

                           © 2004 PCM Uitgevers B.V.

                               33 of 92 DOCUMENTS

                                Algemeen Dagblad

                               September 8, 2004

Nog maar geen luxe cruise boeken

BYLINE: DOOR MIRANDA MEGENS

SECTION: Economie; Pg. 13

LENGTH: 495 words


    Het kabinet wil het gespaarde prepensioen-geld, miljarden euro's, vrijgeven.
Toch moeten we ons niet rijker rekenen dan we zijn. Bestel de nieuwe caravan nog
niet en zet die luxe cruise ook uit het hoofd!

    Den Haag -Veel hardwerkende Nederlanders kregen al dollartekens in hun ogen
toen ze vernamen dat het kabinet het gespaarde prepensioen-geld wil teruggeven.

    Zij hebben het geld bij wijze van spreken al drie keer uitgegeven nog voor
duidelijk is of het plan ook echt doorgaat en onder welke voorwaarden.

    Maar na de eerste blijdschap komen de vragen.

    Hoeveel heb ik in totaal bij elkaar gespaard aan prepensioenpremies?

    Mag ik het geld gewoon in mijn portemonnee stoppen en er lekker mee gaan
winkelen?

    Moet er inkomstenbelasting betaald worden als het bedrag wordt uitgekeerd?

    De vragen zijn herkenbaar, maar op dit moment lastig te beantwoorden. Omdat
het kabinet nog niet weet hoe de maatregel er precies uit gaan zien. Chris
Driessen, pensioendeskundige bij vakcentrale FNV, heeft zelfs sterke twijfels of
het ooit zo ver komt. Een werknemer heeft met een pensioenfonds of verzekeraar
immers een contract voor een prepensioenregeling. 'Het kabinet kan niet bepalen
dat de werknemer eenzijdig zijn prepensioenrechten kan afkopen', zegt Driessen.

    'Pensioenfondsen en verzekeraars zouden dan worden verplicht bedragen
voortijdig uit te keren. Een dergelijke afkoop kun je niet afdwingen omdat de
instellingen financiele verplichtingen zijn aangegaan op basis van
prepensioen-afspraken. Ze hebben er beleggingsbeleid op afgestemd.'

    Als doorgaat wat het kabinet wil en werknemers de kans krijgen vanaf 2006
het geld op te vragen, dan raadt Driessen dit toch af. 'De fiscus straft meteen
als je de betaalde premies afkoopt', zegt Driessen. 'Er moet loon-en
inkomstenbelasting betaald worden. Dat belastingbedrag in een keer komt hoger
uit dan je zou moeten betalen als je het prepensioen maandelijks zou laten
uitkeren. Ook loop je het uiteindelijke rendement van de inleg mis, omdat je
voortijdig afbreekt.'

    Het is moeilijk te zeggen hoeveel iemand heeft opgebouwd aan
prepensioen-rechten. Dat hangt af van hoe lang iemand werkt, en hoe lang hij
vut-premie en prepensioen-premie heeft betaald.

    Zelfs aan een eenvoudig rekenvoorbeeld waagt Driessen zich niet omdat er te
veel haken en ogen aan zitten. 'Stel dat iemand van 45 jaar al 25 jaar werkt.
Hij heeft eerst meebetaald aan de vut en is later in een prepensioenregeling
terecht gekomen. Dan hangt het van heel veel afspraken, regelingen en
persoonlijke situatie af wat de opgebouwde rechten zijn. Dat levert onmogelijke
rekensommen op.'

    Alleen een actuaris, iemand die is gespecialiseerd in ingewikkelde
pensioenberekeningen, weet daar raad mee. Als het kabinet zijn zin krijgt,
zullen die rekenmeesters hun handen vol hebben.

    Een luxe cruise boeken van het prepensioen? Misschien is het beter even te
wachten, veel is nog onduidelijk rond de nieuwe regeling.

LOAD-DATE: October 5, 2004

LANGUAGE: DUTCH

                           © 2004 PCM Uitgevers B.V.

                               34 of 92 DOCUMENTS

                                Algemeen Dagblad

                               September 6, 2004

Pluk-ze wet levert weinig op ; Kamer: bewijs zelf maar dat je geld niet
crimineel is

BYLINE: VAN ONZE POLITIEKE REDACTIE

SECTION: Binnenland; Pg. 5

LENGTH: 303 words


    Den Haag -Criminelen moeten zelf maar bewijzen dat hun vermogen afkomstig is
uit nette transacties. Dat vindt een Kamermeerderheid van PvdA en CDA.

    'Voortaan moet justitie ervan uitgaan dat al het vermogen van criminelen uit
misdaad afkomstig is, tenzij kan worden aangetoond dat dit niet zo is', zegt
PvdA-Kamerlid Wolfsen. De omkering van bewijslast moet minstens vijf jaar van
kracht zijn. CDA'er Van Haersma Buma wijst er op, dat de gewone burger zijn
financiele administratie met bonnetjes moet kunnen onderbouwen. 'Bij criminelen
moet justitie bewijzen dat ze er illegaal aan zijn gekomen. Dat is de omgekeerde
wereld', zegt hij. Justitie moet volgens hem argwanend zijn als iemand een
uitkering heeft en tegelijkertijd 'in een Maserati rondrijdt'. De VVD moet nog
een standpunt bepalen, maar heeft sympathie voor het voorstel.

    De Kamerleden komen met het plan, omdat de Pluk-ze wet -die crimineel
verkregen geld moet afnemen van bijvoorbeeld drugshandelaars -nauwelijks iets
oplevert. Vaak kunnen veroordeelden na hun straf over hun crimineel verdiende
geld beschikken. In 2000 vorderde het Openbaar Ministerie 22 miljoen euro terug,
in 2003 was dat nog maar 10 miljoen, blijkt uit een in juni gepubliceerd rapport
van het Wetenschappelijk Onderzoek en Documentatiecentrum van Justitie.

    Volgens het rapport ontbreekt het politie, officieren van justitie en de
rechterlijke macht aan financiele kennis en heeft het kaalplukken van criminelen
geen prioriteit. Het OM kan een beroep doen op financieel specialisten, maar
vaak worden zij te laat ingeschakeld of zien opsporingsambtenaren het als een
brevet van onvermogen om om hulp te vragen. Soms moddert het opsporingsapparaat
te lang door met een kansloos dossier. Volgens Justitie heeft het omkeren van de
bewijslast veel haken en ogen.

LOAD-DATE: September 6, 2004

LANGUAGE: DUTCH

                © 2004 PCM Uitgevers B.V.  All rights reserved.

                               35 of 92 DOCUMENTS

                                Algemeen Dagblad

                                August 30, 2004

Onbetrouwbaar ; ONAFHANKELIJK

SECTION: Trefpunt; Pg. 10

LENGTH: 191 words


    Dat het kabinet de pc-priveregeling wilde afschaffen, was al weken bekend.
Niemand had echter verwacht dat het einde zo snel en onverwacht zou komen. Veel
hardwerkende burgers zijn daar terecht boos over. Zij dachten dat zij dit jaar
nog gewoon gebruik konden maken van de fiscale regeling en voelen zich bedrogen
nu het kabinet de spelregels plotseling verandert.

    Het kabinet beweerde aanwijzingen te hebben dat veel mensen op de valreep
van de regeling wilden maken zodat de schatkist miljoenen zou mislopen. Dat geld
is nodig om de koopkracht van minima met kinderen en AOW'ers met een klein
pensioen te repareren. Staatssecretaris Wijn (Financien) besloot daarom vrijdag
tot actie over te gaan.

    Het valt te hopen dat de Tweede Kamer hem terugfluit. Een overheid die haar
eigen burgers te slim af probeert te zijn, verspeelt veel goodwill. Met deze
actie dupeert het kabinet werknemers die -volkomen legaal -gebruik wilden maken
van de pc-priveregeling. Dat er op 1 januari een einde aan komt, is acceptabel.
Eerder niet. Anders laat de overheid zich niet van haar betrouwbare kant zien.

    Reageren: hoofdredactie@ ad. nl

LOAD-DATE: August 30, 2004

LANGUAGE: DUTCH

                © 2004 PCM Uitgevers B.V.  All rights reserved.

                               36 of 92 DOCUMENTS

                                Algemeen Dagblad

                                August 27, 2004

Toen Pieter de eetzaal binnenkwam, ging iedereen spontaan staan klappen ;
KRONIEK ATHENE

BYLINE: HANS KLIPPUS

SECTION: Sportwereld; Pg. SP2

LENGTH: 752 words


    1 We staan op 20! Maar moeten we blij zijn met zilver dat eigenlijk goud had
moeten zijn?

    2 You again? Het meisje in de bloemenwinkel in het Olympisch dorp herkent me
nog. "Ja, we hebben we weer goud." Het is dus de vierde keer dat ik namens AD
Sportwereld een boeket laat bezorgen. Nu voor Anky. Collega Henk van der Sluis
vraagt per sms of ik paardenbloemen voor haar heb uitgekozen. We zijn wel moe,
maar hebben ons gevoel voor humor nog niet verloren.

    3 Ik kom in het dorp roeier Michiel Bartman tegen. Hij heeft net gehoord dat
hij niet in de internationale atletencommissie is gekozen. Dat had hij ook niet
verwacht. Als kandidaat uit een betrekkelijk kleine sport en uit een klein land
ben je eigenlijk kansloos. De bovenste vier zijn allen atleten. Bartman vindt
daarom het aantal van 634 stemmen die hij heeft gekregen niet eens tegenvallen.
Bartman, voorzitter van de atletencommissie van NOC*NSF, wil de procedure van de
verkiezing eens aankaarten. "Ik heb hier van een Nederlandse vrijwilliger
begrepen dat er begeleiders waren die met hun atleten naar het stembureau kwamen
en ze precies vertelden op wie ze moesten stemmen."

    Het is de hoogste tijd dat NOC*NSF Pieter van den Hoogenband naar voren
schuift voor de atletencommissie. De zwemmer is zo populair dat hij een goede
kans zou moeten maken. Pieter zelf heeft al interesse getoond. Michiel Bartman:
"Als ik zie dat, als Pieter nadat hij de 100 meter heeft gewonnen de eetzaal in
het dorp binnenloopt de mensen spontaan gaan staan en voor hem klappen, lijkt
hij me voor bij de volgende Olympische Spelen een goede kandidaat."

    4 Ik waan me bij het Olympisch busstation op een parkeerterrein van Albert
Heijn. Bij de halte voor het atletendorp staat een rij winkelwagentjes. Ze zijn
daar achtergelaten door sporters die spullen hebben ingeslagen. Het blijkt dat
het bij warenhuis Carrefour met name storm loopt voor de aanbieding van een
dvd-speler voor 49 euro.

    5 Soms zijn topsporters net echte mensen. Gesignaleerd tussen het gewone
volk in de metro: sprinter Maurice Greene.

    6 Boekten de volleyballers toch nog een succesje in Athene. Een deel van het
team wist permissie van NOC*NSF te krijgen om nu al naar huis te mogen
vertrekken en niet, zoals de rest van de Olympische ploeg, tot het einde van de
Spelen te hoeven blijven. Het gaat om de vier vaders in de selectie: Albert
Cristina, Mike van de Goor, Guido Gortzen en Marko Klok. Gortzen was er
blijkbaar veel aan gelegen om Athene te verlaten, want hij betaalde zijn eigen
ticket.

    7 Met angst en beven zal ik de komende dagen de uitslagen van de dopingtests
in de gaten houden. Voor het gastland zou het desastreus zijn als er ook nog
iets zou gebeuren met de nieuwe heldin van de natie, atlete Fani Halkia. Ze
haalde woensdagavond met een fantastische race op de 400 meter horden de zesde
gouden medaille voor Griekenland binnen. Ik wil niets suggereren, maar het is op
z'n minst verdacht dat Halkia voor de Olympische Spelen nauwelijks bekend was in
de atletiekwereld. Ze kwam als het ware uit het niets. Zou de steun van een
uitbundig publiek de atlete vleugels hebben gegeven? Ik hoop van harte dat dat
de verklaring is.

    8 En daar is hij dan! Ik weet onze delegate member games observations bij
het worstelen te pakken te krijgen. De Griekse assistente van Anton brengt de
telefoon bij hem op de vip-tribune. "Dat worstelen is prachtig om te zien,
allemaal goed getrainde atleten", oordeelt hij. Anton moet straks weer de
prijzen uitreiken. Net als de dag daarvoor. "Het was een drukke, maar leuke
dag."

    Hij had een opmerkelijk voorval beleefd. "Ik was na afloop van het worstelen
vliegensvlug weg en ineens kreeg onze auto begeleiding van een cordon politie op
de motor. Wat was het geval, ze dachten dat de koning van Zweden in de auto zat.
Ze kwamen er pas na een paar kilometer achter dat ik niet de koning was.
Prachtig toch?"

    9 Vandaag in deze krant de Top 10 van grote sportmensen die na deze
Olympische Spelen afscheid nemen. Daar staat wielrenster Jeannie Longo niet bij.
De pas 45-jarige Francaise heeft verklaard de Spelen van 2008 te willen laten
schieten, maar zich wel gaat voorbereiden op 2012, wanneer mogelijk Parijs de
gastheer zal zijn.

    10 Het kan nog net: uw stem (www.sport.nl) uitbrengen op Chun Wei Cheung als
de vlaggendrager voor de sluitingsceremonie. De stuurman van de Holland Acht
gaat als een trein, hij is in het klassement Fatima de Moreira de Melo en
Deborah Gravenstijn al voorbij.

    athene@ad.nl

LOAD-DATE: September 2, 2004

LANGUAGE: DUTCH

                © 2004 PCM Uitgevers B.V.  All rights reserved.

                               37 of 92 DOCUMENTS

                                Algemeen Dagblad

                                August 26, 2004

Glossy voor verwende BN'ers

SOURCE: ANP

BYLINE: ANP

SECTION: Cultuur & Media; Pg. 35

LENGTH: 158 words


    Amsterdam -Quote-hoofdredacteur Jort Kelder heeft gisteren in Amsterdam het
nieuwe blad Zuid! gepresenteerd: voor bekende Nederlanders die de grenzen van
het glamourbestaan opzoeken. Estelle Gullit kreeg er de 'PC Hooftprijs 2004',
omdat ze zoveel in deze sjieke straat shopt en 'de koningin van Amsterdam-Zuid
is', aldus Kelder.

    Het magazine is bedoeld voor verwend Amsterdam. Het is volgens Kelder een
blad voor en over bekende Nederlanders, beroemde Amsterdammers, onverbeterlijke
shopaholics, fashionistas, foutparkeerders, schuinmarcheerders, golddiggers en
glamourgirls. Bovenal is het een blad met een vette knipoog.

    Voorlopig zijn er 30.000 nummers gedrukt. 'Als het aanslaat, gaan we er mee
door. Het gaat tenslotte over ons dorp. Bovendien is roddel niet meer alleen
voor de gewone man, maar juist ook voor de rijken. Roddel is bijna fashionable
en dan niet het traditionele hijgerige, maar de roddel met een knipoog.'

LOAD-DATE: August 26, 2004

LANGUAGE: DUTCH

                © 2004 PCM Uitgevers B.V.  All rights reserved.

                               38 of 92 DOCUMENTS

                                Algemeen Dagblad

                                August 21, 2004

Tasje

BYLINE: P. N. BAK, ROTTERDAM.

SECTION: Trefpunt; Pg. 10

LENGTH: 43 words


    Hoera, dankzij 'goed recherchewerk' vindt de politie Margarita's tasje terug
(AD, 16-8). Mogen wij er nu vanuit gaan, dat de politie soortgelijke aangiftes
van gewone burgers zelfs maar in behandeling neemt? Voor de wet zijn we allemaal
gelijk, toch...?

LOAD-DATE: August 21, 2004

LANGUAGE: DUTCH

                © 2004 PCM Uitgevers B.V.  All rights reserved.

                               39 of 92 DOCUMENTS

                                Algemeen Dagblad

                                 July 31, 2004

Cosa Nuova

BYLINE: DOOR AART HEERING

SECTION: Magazine; Pg. 16

LENGTH: 4845 words


    Officieel is hij onvindbaar sinds 9 mei 1963, toen hij zich niet meldde voor
een verhoor op het politiebureau van Corleone. Onderzoekers zijn het er over
eens dat Bernardo Provenzano sindsdien Sicilie niet heeft verlaten, indachtig
het beginsel.

    Officieel is hij onvindbaar sinds 9 mei 1963, toen hij zich niet meldde voor
een verhoor op het politiebureau van Corleone. Maar onderzoekers zijn het erover
eens dat maffiabaas Bernardo Provenzano sindsdien Sicilie niet heeft verlaten.

    In het statige, door hoge palmen geflankeerde hoofdbureau van politie in
Palermo heerst goede moed. ' We zitten hem op de hielen en vroeg of laat krijgen
we hem te pakken', zegt commissaris R. Aan het hoofd van een vijftig man sterke
taskforce leidt hij de jacht op de voortvluchtige Siciliaanse maffia leider
Bernardo Provenzano. Maar terwijl de politie man een beroepsmatig optimisme
uitstraalt, toont een paar honderd kilometer noordelijker, in een riante
Romeinse terraswoning, Provenzano's advocaat Salvatore Traina een al even
beroepsmatige scepsis. ' Provenzano is veel te geslepen', zegt hij. ' Ze weten
gewoon niet waar ze hem moeten zoeken en ik denk daarom dat ze hem wel nooit
zullen vangen.' Traina klinkt geloofwaardig, want zijn client slaagt er al
langer dan veertig jaar in om uit handen van de politie te blijven en heeft
daarbij zijn organisatie bekwaam door een moeilijke periode geleid.

    Cosa Nostra, de Siciliaanse maffia, is in de afgelopen jaren bijna bezweken
onder arrestaties en verraad, maar krabbelt weer overeind. Volgens recente
onderzoeken wordt meer dan driekwart van de Siciliaanse ondernemers afgeperst.
Op het eiland kan buiten de maffia om geen weg worden aangelegd en geen
ziekenhuis gebouwd. En meer dan twintig jaar na het oprollen van de beruchte
Pizza Connection varen er weer schepen met drugs voor Italie de haven van
Rotterdam binnen. Maar tegelijk heeft in de politiek en de publieke opinie de
strijd tegen de maffia niet meer de hoge prioriteit van een paar jaar geleden.
Dat is vooral de verdienste van Provenzano, die eerder dan zijn
collega-gangsters begreep dat al te geruchtmakende aanslagen en moordpartijen
zich uiteindelijk tegen de organisatie zelf keren. Onder zijn leiding beperkt
Cosa Nostra het gebruik van geweld en oefent het via nauwe contacten met
politici en onverdachte zakenlieden een hechte controle uit op de Siciliaanse
economie. Zodoende staat de 71-jarige Provenzano, die in zijn jonge jaren Binnu
u Tratturi (Benno de Tractor) werd genoemd vanwege de nietsontziende wreedheid
waarmee hij zijn tegenstanders te lijf ging, nu onder zijn collegae bekend als
Il Ragioniere, de Boekhouder. De laatste peetvader oude stijl is daarmee tevens
de stichter van de Cosa Nuova, de Nieuwe Maffia, die minder schiet, maar niet
minder invloed heeft dan de oude. boerenzoon Bernardo wordt in 1933 geboren in
Corleone, een plattelandsstadje van een paar duizend inwoners vijftig kilometer
ten zuiden van Palermo. Door de Godfather-boeken en films van Mario Puzo en
Francis Ford Coppola is de naam Corleone bijna synoniem geworden met die van de
maffia. En terecht, want op de rijke landbouwgronden rond de grauwe huizen van
Corleone heersten in de negentiende eeuw grootgrondbezitters en
belastingpachters met eigen legertjes waaruit later de eerste maffiabendes
groeiden. En in de afgelopen kwarteeuw heeft de beruchte 'clan der Corleonezen',
waaruit ook Provenzano voortkomt, binnen Cosa Nostra zelf een ware dictatuur
uitgeoefend.

    In Provenzano's jonge jaren wordt in Corleone de dienst uitgemaakt door de
arts Michele Navarra, die tegelijk clanleider, burgemeester en secretaris van de
plaatselijke christen-democratie is. Maar in 1958 wordt Navarra in een
hinderlaag vermoord door zijn voormalige luitenant Luciano Liggio, een
ongeletterde mankepoot, die zijn weg omhoog heeft geschoten in een vete die
circa zeventig doden eiste.

    Liggio laat zich bijstaan door twee jonge plaatsgenoten, Salvatore (Toto)
Riina en Bernardo Provenzano. Beiden hebben voortijdig de school verlaten -
Bernardo kwam niet verder dan de tweede klas - om hun vaders op het land te
helpen, en daarna gekozen voor een loopbaan van diefstal, intimidatie en moord.
Uit die periode stamt het laatst bekende portret van Bernardo: een pasfoto uit
1959 van een als een boer op zondag ogende jongeman met brillantine in het haar,
die wat onwennig de camera inkijkt. Sindsdien is het uiterlijk van Bernardo
Provenzano een van de bestbewaarde geheimen van de maffia. In dienst van Liggio
wordt Provenzano medeplichtig aan tien moorden in Corleone en raakt hij zelf bij
een schietpartij gewond aan zijn hoofd.

    Aanvankelijk leggen Liggio en de zijnen zich toe op het roven van vee, dat
clandestien wordt geslacht en verkocht op de zwarte markt. Maar al gauw
investeren zij het aldus vergaarde kapitaal in Palermo, in de meer lucratieve
takken van het maffiose bedrijf als afpersing, nieuwbouw en de dan nog kersverse
drugshandel. In de Siciliaanse hoofdstad worden de Corleonezen bijgestaan door
twee plaatsgenoten. De voormalige emigrant Angelo Di Carlo brengt hen de moderne
organisatie en techniek van de Amerikaanse maffia bij. En Vito Ciancimino is als
wethouder van openbare werken en burgemeester van Palermo verantwoordelijk voor
een barbaarse stadsuitleg die de stad verrijkt met betonwoestenijen en miljarden
in de kassen van maffiose bouwfirma's doet vloeien.

    De opmars van de Corleonezen maakt een conflict met de inheemse clans
onvermijdelijk. De oorlog breekt uit op 10 december 1969, wanneer Provenzano en
vijf anderen, vermomd als politieagent, met mitrailleurs in de vuist het kantoor
van een aannemer binnenvallen waar op dat moment een vergadering van vijf
maffiosi wordt gehouden. Na de kreet ' politie, handen omhoog!' barsten de
salvo's los. Twee gangsters sterven meteen en twee andere blijven zwaargewond
liggen. Maar de laatste, de tienvoudige moordenaar Michele Cavataio, schiet
terug. Hij doodt een van de Corleonezen, verwondt Provenzano aan zijn hand en
blijft vervolgens voor dood liggen. De epiloog van de slachting is door
verklikker Antonino Calderone verteld aan rechter Giovanni Falcone: ' Provenzano
stopte even en herinnerde zich toen dat Cavataio in zijn sok een kaart moest
hebben met de namen van alle Mannen van Eer van Palermo. Hij trok de man aan
zijn benen onder de tafel uit en merkte toen dat hij nog leefde. Cavataio
probeerde Provenzano in het gezicht te schieten, maar zijn magazijn was leeg.
Provenzano haalde de trekker van zijn mitrailleur over, maar het wapen ketste en
hij kon het niet in orde maken omdat hij gewond was aan zijn vinger. Daarom
schopte hij Cavataio en sloeg hem met de kolf op het hoofd, tot het hem
eindelijk lukte om zijn pistool te trekken en hem te doden. Maar de kaart vond
hij niet.'

    Na meer dan duizend doden - onder wie ook rechters, politiemannen, politici
en journalisten - eindigt de bendeoorlog van Palermo aan het begin van de jaren
tachtig in een totale overwinning van de Clan der Corleonezen. Echter zonder
Liggio, die in 1974 is gearresteerd en tot zijn dood in 1993 in de gevangenis
zal blijven. Van daaruit draagt hij de fakkel over aan Riina en Provenzano. Maar
terwijl die laatste zich op de achtergrond houdt, wordt Riina de onbetwiste
leider, de capo di tutti i capi. En het is ook Riina die tien jaar later een
spectaculaire terreurcampagne start, nadat in een massaproces in Palermo meer
dan driehonderd maffiosi tot zware straffen zijn veroordeeld.

    De oorlog van maffia tegen staat begint in maart 1992, met de moord op
europarlementarier Salvo Lima. De Siciliaanse zetbaas van de dan regerende
premier Giulio Andreotti wordt op klaarlichte dag in Palermo neer gemaaid omdat
hij zijn belofte van lichte veroordelingen niet gestand heeft gedaan. In de twee
jaar daarop worden in een reeks bomaanslagen de voornaamste maffiabestrijders
van Italie, de rechters Falcone en Borsellino, vermoord en monumenten in Rome,
Florence en Milaan zwaar beschadigd. Het doel is om de macht van Cosa Nostra te
tonen en herziening van de processen en een milder gevangenisregime af te
dwingen. Maar de terreur blijkt een boemerang. Honderden maffiosi worden
gearresteerd, inclusief de ongrijpbaar geachte Riina. Door een nieuwe wetgeving,
die verklikkers strafkorting biedt, verbreken tientallen killers de omerta, de
maffiose zwijgplicht. En in Palermo hangen burgers witte lakens uit de ramen in
het eerste echte volksprotest tegen de maffia. Het falen van de strategie van
Riina maakt de weg vrij voor Provenzano, die nooit echt in de terreur heeft
geloofd. Don Bernardo heeft zich inmiddels gematigd tot een bemiddelaar, die
meer hecht aan goede contacten dan aan tomeloos geweld.

    Al twintig jaar eerder, toen zijn maten zich nog bezighielden met afpersing
en drugssmokkel, had Provenzano al een voor de maffia geheel nieuwe bron van
inkomsten aangeboord: de volksgezondheid. De regionalisering van de
gezondheidszorg in Italie brengt in de jaren zeventig stromen geld naar Sicilie,
die verdeeld worden door politici en functionarissen die vaak goede banden met
Cosa Nostra onderhouden. ' Provenzano speelde daar handig op in door een reeks
bedrijven te stichten die al het mogelijke leveren aan ziekenhuizen: van
verbandgaas en injectienaalden tot ziekenhuisbedden en rontgenapparatuur. In
Sicilie had hij daarop praktisch een monopolie', zegt Salvo Palazzolo,
mede-auteur van tot nu toe de enige biografie van Provenzano en beheerder van de
geheel aan de peetvader gewijde website www.bernardoprovenzano.net. De
betreffende firma's staan uiteraard op naam van anderen. Aanvankelijk zijn dat
nog naaste verwanten, zoals zijn levensgezellin Saveria Palazzolo en zijn naar
Duitsland geemigreerde broer Salvatore. Maar wanneer in de jaren tachtig de
rechtbank van Palermo geinteresseerd raakt in de economische activiteiten van de
maffia, verkiest hij minder voor de hand liggende stromannen.

    Een andere bron van inkomsten voor Provenzano wordt de badplaats Bagheria,
tien kilometer ten oosten van Palermo. Bagheria, waar vanouds hechte relaties
bestaan tussen het stadsbestuur en de georganiseerde misdaad, was in de jaren
zeventig het knooppunt van een grootscheepse raffinage en smokkel van heroine,
die bekend is geworden onder de naam Pizza Connection. Maar Don Bernardo beweegt
zich inmiddels op heel andere terreinen. In haar uit 1993 stammende
autobiografische vertelling Bagheria doet schrijfster Dacia Maraini het trieste
verhaal van de verwoesting van het ooit zo elegante stadje, waarin parken en
monumenten genadeloos werden opgeofferd aan een wildgroei van appartementen. De
sleutelfiguur is daarbij steeds een zekere ingenieur Giammanco, een
gemeentelijke deskundige die inmiddels door twee verklikkers is ontmaskerd als
zetbaas van Provenzano.

    ' Er wordt op Sicilie geen openbaar werk uitgevoerd zonder dat een deel naar
Provenzano gaat', zegt de hoge politieman in Palermo. ' Onze onderzoeken wijzen
uit, dat de aanbestedingen altijd getrukeerd zijn. En we hebben meer dan eens
een microfoontje gehad onder de tafel waaraan de poet werd verdeeld.' Bij de
aanleg van straten, viaducten, rioleringen, scholen en zelfs gerechtsgebouwen en
gevangenissen is de maffia altijd betrokken, legt de speurder uit. ' Soms
rechtstreeks, met bouwbedrijven in eigen beheer, maar meestal door het toewijzen
van opdrachten aan ondernemingen die in ruil daarvoor twee a drie procent
afdragen. Dat gaat nu al jaren zo, zodat de meeste ondernemers de maffiabijdrage
gewoon doorberekenen in de kosten.'

    Het team van de zegsman kreeg twee jaar geleden bij de arrestatie van een
andere topmaffioso een honderdtal door Provenzano aan hem geschreven briefjes in
handen. Ze staan vol taalfouten, door zijn gebrekkige scholing, en tonen hem als
een echte maffioso oude stijl: diep religieus, met een groot vertrouwen in de
kruidendrankjes waarmee de herders van het Siciliaanse binnenland hun kwalen
bestrijden en bezorgd om 'de vrienden in de gevangenis'. Maar zijn schrijfsels
geven ook aan dat de toewijzing van publieke werken volledig om hem draait. Zo
schrijft de peetvader in 1994: 'Het bedrijf van Aiello moet de landweg van
Bubudello Lago naar Pergusa opknappen.' Een instructie die prompt wordt
opgevolgd. In andere boodschappen houdt Provenzano nauwgezet de 'geincasseerde'
bedragen bij: '10 miljoen (vijfduizend euro -ah) van ondernemer Vita voor het
werk bij

    Vicari' en vergelijkbare en hogere bedragen van ingenieur La Barbera, baron
Fatta, de heer Pizzo, enzovoort. Maar in tegenstelling tot de inhalige Riina
laat Provenzano een groot aantal bedrijven meedelen en fungeert hij bij de
verdeling ook nog als bemiddelaar. En terwijl de meeste maffiosi politiek rechts
staan - zo foeterde Riina nog vanuit zijn kooi in de rechtbank van Palermo op de
'verdomde communisten' - vergeet Provenzano bij de verdeling van opdrachten ook
de zogeheten 'rode cooperaties' niet. Zodoende verwerft hij zich de faam van
'meest oecumenische maffioso' en rijdt in Bagheria ook de linkse oppositie hem
niet in de wielen. Ook de hoogte van de afdracht is betrekkelijk matig voor een
land, waar politici vaak vijf tot tien procent voor zichzelf reserveren.
Desondanks heeft Provenzano niets te klagen: de totale omzet van zogeheten
'maffiawerken' in Zuid-Italie wordt op tien tot vijftien miljard euro per jaar
geschat, zodat er voor Cosa Nostra en zuster organisaties als de Calabrese
'Ndrangheta en de Napolitaanse Camorra toch altijd nog tweehonderd tot
vijfhonderd miljoen overschiet.

    Het blijft raadselachtig hoe Provenzano al die jaren op vrije voeten heeft
kunnen blijven. Officieel is hij onvindbaar sinds 9 mei 1963, toen hij zich niet
meldde voor een verhoor op het politiebureau van Corleone. De onderzoekers zijn
het erover eens dat hij sindsdien Sicilie niet heeft verlaten, indachtig het
beginsel dat een maffiabaas zijn territorium altijd persoonlijk beheert. Uit
verklaringen van gearresteerde maffiosi blijkt dat hij door tientallen bekenden
is geholpen. Aan het einde van de jaren zestig verblijft hij op het land van de
oud-burgemeester van het dorp Prizzi. Later woont hij op een landgoed in
Bagheria, waar hij door een specialist aan zijn prostaat wordt geopereerd. In
een rustige buitenwijk van Palermo schuilt hij in de villa van een bevriende
aannemer. In Cinisi is hij de gast van maffia-boss Tano Badalamenti, die nu in
de VS levenslang uitzit wegens drugssmokkel. En in Trapani krijgen hij en Riina
van bendeleider Mariano Agate een paar halfwas boefjes mee om inkopen te doen en
te chaufferen.

    ' Het is duidelijk dat Provenzano lange tijd niet echt is gezocht', zegt
Marzia Sabella. ' Omdat men hem niet wilde zoeken, maar vooral omdat hij
schromelijk werd onderschat. Riina gold als de grote leider en Provenzano als
zijn minder intelligente kompaan. Een volstrekt verkeerde inschatting, zoals nu
blijkt.' Sabella, officier van justitie, vervolgt Provenzano wegens moord,
afpersing en criminele samenzwering. Zo kon het gebeuren, dat de meest recente
verklikker, de in 2002 gearresteerde Antonino Giuffre, in 1991 Provenzano en
zijn medewerker Pino Lipari tegenkwam in een bioscoop in Palermo, waar ze The
Godfather III hadden gezien. Op zijn vraag of dat niet wat riskant was, had
Lipari geantwoord: ' Welnee, niemand kent ons toch.' Volgens een andere
verklikker, Angelo Siino, ' lachten we ons rot in Cosa Nostra', toen aan het
begin van de jaren tachtig de politie in Bagheria een reeks telefoongesprekken
aftapte waarin onder meer een 'boekhouder' sprak, zonder te begrijpen dat het om
Provenzano ging. (Maar toen deze banden later werden opgevraagd, bleken ze uit
het rechtbankarchief te zijn verdwenen.)

    Provenzano werd zelfs dood geacht, toen in 1992 zijn partner Saveria en hun
zoons Angelo en Paolo - toen zestien en negen jaar oud - zich meldden bij de
carabinieri van Corleone. Negen jaar tevoren waren zij spoorloos verdwenen,
nadat Saveria was aangeklaagd als hand langer van haar Bernardo. Maar kort na
Saveria's terugkeer liet de maffialeider zelf bij monde van advocaat Salvatore
Traina weten dat hij nog springlevend was.

    Meester Traina behartigt de belangen van Provenzano sinds het grote
maffiaproces van Palermo, waar hij Liggio verdedigde. Hij werd ingehuurd door
Bernardo's broer en moeder en wil uiteraard niet vertellen hoe hij met zijn
client in contact treedt: ' Ik kan alleen maar zeggen, dat ik mijn opdrachten
krijg via aangetekende brieven aan mijzelf en de rechter.' Volgens Traina wordt
het belang van Provenzano schromelijk overschat. ' Als hij werkelijk de topman
van de maffia was, zou hij schatrijk moeten zijn. En ik kan u verzekeren dat hij
niet eens voldoende geld heeft om zijn advocaat te betalen.' Zijn lange
voortvluchtigheid is voor de rechtsgeleerde al een bewijs dat Provenzano geen
gangster is. ' Ze zoeken hem op de verkeerde plek, tussen gespuis. Maar als hij
daar werkelijk mee verkeerde, dan had iemand hem er al lang bijgelapt. Daarom
zouden ze hem moeten zoeken tussen fatsoenlijke mensen.'

    Waar het gezin van Provenzano al die tijd heeft doorgebracht, is al even
onduidelijk. Vast staat alleen, dat zijn zoons ergens naar school zijn gegaan en
nu met hun moeder een normaal bestaan leiden in een bescheiden flat aan de
buitenkant van Corleone. Gabriella, de jonge beheerster van het Maffia
Documentatiecentrum in het stadje, kent ze beiden goed. ' Het zijn vriendelijke
jongens, die zich er helemaal niet op voor laten staan dat ze de zoons van
Provenzano zijn. En ook hun moeder is een echte dame. Maar als we met hen
praten, ontwijken we onderwerpen als maffia en afpersing. Het blijven tenslotte
de zonen van een boss', zegt ze onder een enorme foto van de oude Provenzano.
Ook Riina's vrouw en kinderen zijn naar Corleone teruggekeerd, na de arrestatie
van Don Toto in 1993. En het verschil in karakter tussen de beide maffialeiders
weerspiegelt zich in hun kroost. ' Giovanni en Salvo Riina gedroegen zich als
arrogante hufters, die op straat altijd voorrang eisten en in de pizzeria niet
wilden betalen', zegt Gabriella. De beide jongens zitten inmiddels dan ook in de
cel wegens een drievoudige moord. Angelo en Paolo Provenzano studeren
daarentegen aan de Universiteit van Palermo, waar zij vorig jaar netjes aangifte
deden bij de carabinieri, toen onbekenden hun auto hadden gestolen.

    Een tweede reden voor Provenzano's ongrijpbaarheid ligt in zijn manier van
communiceren. ' Hij gebruikt geen telefoon, zodat we hem niet kunnen afluisteren
of traceren', zegt magistraat Sabella. ' Hij schrijft zijn boodschappen met een
oude Olivetti 32 typemachine en sluit ze vervolgens in enveloppen met tape
waarop een codenummer staat dat correspondeert met de geadresseerde. En die
ontvangt het bericht niet rechtstreeks maar via een keten van vier of vijf
vertrouwelingen, die vaak worden vervangen. Die zou je dus allemaal moeten
volgen of aan het praten krijgen, en dat blijkt in de praktijk ondoenlijk.'

    Een middeleeuws systeem, dat in het computertijdperk nog uitstekend blijkt
te werken. De enige manier om Provenzano te vinden, bestaat uit het geduldig
afluisteren en schaduwen van iedereen die wellicht iets met hem te maken kan
hebben. Op die manier konden in februari de twee voornaamste clanleiders van de
Calabrese maffia, Giuseppe Morabito en Oreste De Stefano, na respectievelijk
twaalf en zestien jaar, worden gevat. Maar bij Provenzano is dat extra moeilijk,
omdat na veertig jaar en een vermoedelijke plastisch chirurgische ingreep bijna
niemand meer weet hoe hij eruitziet. En omdat hij op een uitzonderlijk groot
aantal handlangers kan rekenen. ' Om iemand grondig dag en nacht te schaduwen,
heb je vijftien man nodig, zodat we ze nooit allemaal kunnen volgen. En
bovendien zijn het zeer sluwe kerels', zegt de politieman. Dat bleek enkele
jaren geleden, toen de speurders een mogelijke contactman van Provenzano volgden
op de snelweg buiten Palermo. ' Plotseling zette hij zijn auto aan de rand van
de weg en sprong over de vangrail naar de andere rijbaan waar een auto met
draaiende motor op hem stond te wachten. En daarmee hadden wij het nakijken.'

    Toch had de politie Provenzano al drie keer - in 1995, 1998 en 2001 - op een
haar na te pakken. Maar elke keer bleek de peetvader net op tijd verdwenen,
gewaarschuwd door 'mollen' in het justitiele apparaat zelf. ' Dat is ons
grootste probleem', geeft Marzia Sabella toe. ' Als ik iemands telefoon wil
laten afluisteren, gaat dat dossier via mijn secretaris naar de kanselarij van
de rechtbank, de rechter van instructie, het bureau onderscheppingen, het
register en de telefoonmaatschappij. Om de administratie te openen, hoeft ergens
maar een secretaris een password in te voeren dat iedereen kent. En dat blijkt
geregeld te gebeuren.' Eind vorig jaar werden maar liefst vier van dergelijke
'verraders' binnen de antimaffia-pool van Palermo opgepakt: een
politie-inspecteur, een officier van de carabinieri en twee secretaresses van
rechters, die regelmatig details over geheime onderzoeken doorbriefden naar
personen die weer in contact stonden met handlangers van Provenzano.

    Tegelijk met de ontrouwe speurders werd ook een christen-democratisch lid
van het Siciliaanse parlement gearresteerd. Deze voormalige politieman bleek
connecties te onderhouden met zowel de antimaffia-brigade als een stroman van
Cosa Nostra en daar een riante villa en een miljoen euro aan over te hebben
gehouden. Maar de voornaamste verdachte politicus is niemand minder dan de
gouverneur van Sicilie, Toto Cuffaro. Volgens de rechtbank kwam de gelekte
informatie in eerste instantie bij hem terecht. Via een voormalige wethouder van
Palermo, die afgelopen zomer is gearresteerd, zou die wetenschap weer zijn
doorgesluisd naar de voornaamste medewerker van Provenzano, ondernemer Michele
Aiello. In urenlange verhoren heeft Cuffaro alles ontkend. De machtigste
politicus van het eiland wil wel toegeven dat in zijn functie contacten met
minder fraaie types onvermijdelijk zijn, maar peinst er niet over om af te
treden. Toch denkt magistraat Sabella dat ze op de goede weg zijn in hun
speurtocht naar de politieke banden van de maffia. ' Ook al is wat we tot nu toe
hebben, nog maar heel weinig vergeleken met wat er echt gebeurt.'

    ' Provenzano is erin geslaagd om het vertrouwen te winnen van een nieuwe
maffiose burgerij, die er geen been in ziet om zaken met hem te doen of haar
problemen op te laten lossen door de maffia', analyseert de Palermitaanse
maffiadeskundige Umberto Santino. Na de aanslagen van Riina heeft zijn opvolger
Cosa Nostra omgevormd van een militaire organisatie in een zakelijke
onderneming. Niet omdat hij nu principieel tegen geweld is - er worden op
Sicilie nog altijd maffiamoorden gepleegd, zij het sporadisch - maar omdat het
niet loont. Provenzano heeft een 'pax mafiosa' geschapen, waarbinnen de illegale
onderneming welig tiert. Daarbij heeft hij een andere entourage Zo is de
Commissie van regionale clanleiders, die sinds de jaren vijftig het
'hoofdbestuur' was van de Siciliaanse maffia, al elf jaar niet meer
bijeengekomen. Provenzano blijft weliswaar in contact met andere voortvluchtige
collega's, maar hij steunt vooral op zakenlieden en deskundigen zonder
strafblad, die namens hem de banden aanhalen met politici. ' Deze lui hebben
niet de boeventronies van vroeger', verzucht Sabella. ' De politici weten soms
met wie ze te maken hebben, en soms ook niet. Maar als Siciliaan heb je aan een
half woord genoeg. Ze bieden stemmen aan en steun voor de campagne, die de
politici moeilijk kunnen weigeren. Het volgende stadium is dat ze samen in zaken
gaan en dan wordt het voor ons steeds moeilijker om er tussen te komen.'

    Twee van Provenzano's afgezanten zijn inmiddels gearresteerd. Zijn managing
director bij de verdeling van openbare werken, Pino Lipari, werkt al een paar
jaar samen met de politie. En in november werd zijn belangrijkste contactpersoon
opgepakt, Michele Aiello, 'koning van de Siciliaanse gezondheidszorg' en de
rijkste man van het eiland. Na een door Provenzano gesponsorde carriere in het
onroerend goed, opende Aiello sinds 1996 een reeks particuliere klinieken en een
hypermodern centrum voor hartziekten in Bagheria. Hij was bevriend met
gouverneur Cuffaro, van wiens vrouw hij een medisch laboratorium overnam, en was
geliefd onder de bevolking. Tenslotte werken zijn klinieken, die ook voor
fondspatienten openstaan, heel wat efficienter dan de openbare ziekenhuizen en
hoeven dankzij het centrum in Bagheria Sicilianen met een hartkwaal niet meer
naar het vasteland om zich te laten behandelen. Dat de regio, en daarmee de
belastingbetaler, Aiello en zijn beschermheer daarvoor vorstelijk beloonde, zal
de zieken een zorg zijn.

    Dat is de essentie van de Cosa Nuova van Provenzano: een maffia met een
schoon gezicht, die zich laat vertegenwoordigen door de 'fatsoenlijke mensen',
weinig moordt en zich verre houdt van de meer banale takken van misdaad. Zo
spreekt Provenzano in zijn briefjes al jaren niet meer over drugs en wapens -
dat geldt trouwens niet voor de hele Siciliaanse maffia. Een paar clans hebben
zich weer toegelegd op de handel in cocaine, via de Antillen en Rotterdam, in
samenwerking met de Calabrese 'Ndrangheta en de Colombiaanse kartels. Volgens
verklikker Giuffre heeft Provenzano zelfs opdracht gegeven om het maffiose
vocabulaire te veranderen en niet langer typische maffiatermen als 'familie',
'man van eer' en 'picciotto' (de laagste rang in de maffiose hierarchie) te
gebruiken. Dit om in telefoongesprekken en contacten met anderen 'de organisatie
onherkenbaar' te maken.

    Zo'n soort maffia boezemt minder afschuw in en is zelfs populair op Sicilie,
waar de overheidsbureaucratie moordend is en persoonlijke contacten en gunsten
altijd al belang rijker zijn geweest dan politieke correctheid. Op het eiland
bestaat daarom een 'behoefte aan maffia', zoals ook de titel luidt van het
jongste boek van biograaf Palazzolo. Daarin citeert hij een groot aantal gewone
burgers die zich met speciale verzoeken tot Provenzano richten. Een barones
vraagt de maffiabaas om een probleem met een opstandige pachter op te lossen.
Een winkelier legt uit dat niet hij, maar een oneerlijke boekhoudster te weinig
afpersingsgeld heeft afgedragen en krijgt vervolgens gelijk van de maffialeider.
En bij een geschil over de vernieuwing van de facade van een flat in een goede
wijk van Palermo richten de bewoners zich niet tot de rechter maar vragen ze een
vertegenwoordiger van Provenzano om bemiddeling.

    ' Provenzano is vrij, omdat hij een maatschappelijke rol vervult. Om daar
een einde aan te maken, hebben we naast politie en rechtbank een
mentaliteitsverandering nodig. En die zie ik voorlopig nog niet komen', is de
bittere conclusie van Palazzolo. Maffiaprofessor Santino is het met hem eens. '
De periode van protesten en witte lakens is voorbij en komt voorlopig niet meer
terug. Net als in de tijd van Navarra is de maffia weer een deel van het
maatschappelijk weefsel. En met een regeringsleider als Berlusconi, die wetten
maakt voor eigen gebruik, belastingontduiking goedpraat en op zijn landgoed
jarenlang een vooraanstaande maffioso (de Palermitaanse boss Vittorio Mangano
-ah) te gast had, valt er ook vanuit Rome weinig steun te verwachten.'

    De politieman is minder pessimistisch. ' Het is niet terecht om te zeggen
dat de maffia niet meer schiet omdat ze dat niet meer nodig heeft. Cosa Nostra
is door ons toedoen zwaar getroffen en is niet meer de internationaal geduchte
organisatie die ze tien jaar geleden nog was. En hoewel we in 2001 Provenzano
net hebben gemist, hebben we toen wel zijn tweede man Benedetto Spera gepakt, en
beslag gelegd op een serie hotels, appartementen, boten en een heel
vakantiedorp. In oktober 2003 was het de beurt aan Spera's opvolger Salvatore
Sciarabba, op wiens lichaam we een kaart van Sicilie hebben gevonden, verdeeld
in maffiose districten, met de namen van de locale leiders. Een uniek document,
omdat zulke informatie anders alleen mondeling wordt doorgegeven. Cosa Nostra is
nog steeds machtig en Bernardo Provenzano zijn onbetwiste leider. Maar we maken
vorderingen en het net is bezig zich te sluiten.'

    Corleone: Het plattelandsstadje op vijftig kilometer ten zuiden van Palermo,
thuisplaats van de 'clan der Corleonezen'.

    Reconstructie: Links de enige bekende foto van Don Bernardo Provenzano uit
1959; hij was toen 26 jaar. Rechts een compositie tekening zoals hij er nu uit
zou kunnen zien.

    Maffiaterreur: Vroeger vonden er nog geregeld bloedige aanslagen plaats op
Sicilie. Provenzano begreep dat deze ernstige moordpartijen zich uiteindelijk
tegen de maffia-organisatie zelf zouden keren.

    foto's: rbp, Franco Origlia / Corbis Sygma / TCS

    Protestmars: Veel Sicilianen hadden genoeg van het geweld en demonstreerden
tegen de maffia. Toen Toto Riina (boven) werd opgepakt, keerde de rust terug.

    foto's: rbp

    Zoektocht: De Italiaanse politie geeft de jacht op Provenzano nog niet op.
De lelijke nieuwbouw op Sicilie (links) herinnert nog aan de opmars van Don
Bernardo en zijn Corleonese clan.

LOAD-DATE: August 18, 2004

LANGUAGE: DUTCH

                © 2004 PCM Uitgevers B.V.  All rights reserved.

                               40 of 92 DOCUMENTS

                                Algemeen Dagblad

                                 July 22, 2004

Winstbelasting

BYLINE: J. A. GROENEVELD, PERNIS.

SECTION: Binnenland; Pg. 02

LENGTH: 214 words


    'Buitenlandse bedrijven voelen zich niet welkom'(AD, 20-7). Aanleiding: het
dreigende vertrek van het Amerikaanse bedrijf McAfee van Amsterdam naar Ierland.
De belasting over de netto bedrijfswinst, dus na aftrek van alle gemaakte
kosten, is ongeveer gelijk aan de eerste belastingschijf die iedereen in dit
land moet betalen. In dit licht bezien is hier niets onredelijks aan.

    Bedrijven met een gevulde bedrijfskas spelen het belastingspel als het even
kan keihard door met de fiscus een deal te maken en onttrekken zich aan een
redelijke belastingheffing als zij hun zin niet krijgen, door te verkassen naar
andere oorden. Zeker weten dat de gewone man of vrouw die in de eerste
belastingschijf zit, zelden of nooit welkom zal zijn in bijvoorbeeld Monaco.

    Conclusie: Geld is de grootste macht in onze wereld. De landelijke politiek
beweegt, als de druk te groot wordt, gedwee in de door financiele machten
gewenste richting.

    Om het gechargeerd te zeggen, de dames en heren die de Europese Unie handen
en voeten moeten geven, weten wel te bepalen hoe breed de mat van de voordeur
moet zijn of de temperatuur van de gehaktbal, maar om Europese
Bedrijfswinstbelasting te ontwikkelen die de gemeenschap echt verder brengt,
zijn onmacht en eigenbelang te groot.

LOAD-DATE: July 22, 2004

LANGUAGE: DUTCH

                © 2004 PCM Uitgevers B.V.  All rights reserved.

                               41 of 92 DOCUMENTS

                                Algemeen Dagblad

                                 July 17, 2004

Bloed van Vishnu

BYLINE: DOOR JOAN VELDKAMP

SECTION: Magazine; Pg. 20

LENGTH: 2966 words


    Familie is heilig voor de Nepalees. Alleen daarom al geloven velen niet dat
kroonprins Dipendra in 2001 zijn familie vermoordde. De huidige koning Gyanendra
zou achter de slachting zitten.

    Voordat hij die avond zijn familie ontmoette, speelde Dipendra biljart,
dronk hij whisky en rookte hij een paar joints. Hij leek de controle over
zichzelf te hebben verloren en een aantal gasten vond dat hij maar moest gaan.
Zijn broer, prins Nirajan, en een vertrouweling van de familie, brachten hem
naar zijn prive-vertrekken. Na drie kwartier keerde de kroonprins terug. In
volledige gevechtskleding en met twee volautomatische machinegeweren. ' Hij
stond erbij als de Terminator II, koel en geconcentreerd', memoreert een tante,
een van de weinige overlevenden, voor de BBC. ' Hij toonde geen enkele emotie.'

    Uiteindelijk maaide Dipendra bijna zijn hele familie neer. Zijn vader, die
om uitleg vroeg en op hem afliep, werd als eerste geraakt. Na het drama liep
Dipendra de tuin in, achtervolgd door zijn moeder en broer. Nadat hij ook hen
doodde, zette de kroonprins naar verluidt het pistool tegen zijn eigen hoofd.
Hij overleefde het schot, maar raakte in coma. De slachtpartij speelde zich af
achter gesloten deuren en de weinige veiligheidsmensen die in het paleis waren,
restte niets anders dan het afvoeren van de gewonden. Maar voor de meesten was
het te laat. Dipendra vermoordde op die rampzalige avond tien familieleden, vijf
raakten er gewond en tien bleven er ongedeerd.

    De getraumatiseerde Nepalese bevolking klampte zich vervolgens vast aan het
protocol. Op zaterdagmiddag 2 juni 2001 vond op de trappen van de
Pashupatinath-tempel een massacrematie plaats. De regels bepaalden ook dat de
nog levende Dipendra zijn vader moest opvolgen. En zo kwam het dat een comateuze
moordenaar koning werd van de getergde bergstaat. Maar op maandagmiddag overleed
ook Dipendra aan zijn verwondingen. En ook hij werd met alle egards, inclusief
een erewacht, gecremeerd. Uit gevaar voor eventuele wraakacties vluchtte zijn
liefje Devayani naar een nog altijd onbekende plek in India en zijn oom, prins
Gyanendra, besteeg vrijwel onmiddellijk de troon. In een week tijd was Nepal
bijna de helft van zijn koninklijke familie kwijt en had het land twee
kroningsceremonies achter de rug. gewapend met een kleine taperecorder, zo gaat
het verhaal in de Nepalese hoofdstad Kathmandu, trekt koning Gyanendra (56) de
laatste maanden door het land en begeeft hij zich onder de mensen. Hij spreekt
ze persoonlijk aan en neemt hun klachten op de band op. Eenmaal thuis, slaat hij
zijn ministers daarmee om de oren. Er moeten bruggen worden gebouwd, wegen
aangelegd en medische hulpposten opgericht. Door de harten van het Nepalese volk
te veroveren, hoopt de koning de groeiende groep verbeten tegenstanders van zijn
regime de wind uit de zeilen te nemen.

    Een charmeoffensief moet zijn populariteit onder de bevolking vergroten,
maar Gyanendra is laat. De terreur van de rebellerende maoisten op het
platteland en het gebrek aan leiderschap en democratie leidden de afgelopen
maanden tot massale demonstraties tegen de getergde vorst. Niet alleen het
gewone volk is het zat, ook mensenrechtenorganisaties, advocaten, journalisten,
studenten, medici en zelfs zakenmensen gingen de straat op. Ze eisten een
nieuwe, brede regering waarin alle partijen zijn vertegenwoordigd. En de koning
moest onmiddellijk zijn macht overdragen. Maar Gyanendra gaf geen krimp. Hij
liet honderden mensen oppakken - waaronder zeventig journalisten - waarmee hij
nog meer vijanden maakte. Analisten waarschuwden dat zijn dynastie ten onder zou
gaan als hij niet naar het volk zou luisteren. ' De koning raakt steeds
geisoleerder. Zelfs de intellectuele toplaag die hem drie jaar geleden het
voordeel van twijfel gaf, begint zich tegen hem te keren', stelde Kunda Dixit,
hoofdredacteur van de gerenommeerde Nepali Times.

    Gyanendra gaf uiteindelijk toe en haalde in mei Sher Bahadur Deuba terug.
Die stond twee jaar geleden als premier aan het hoofd van een democratisch
gekozen regering, maar werd - samen met zijn ministers - door de koning naar
huis gestuurd wegens incompetentie. Daarop nam Gyanendra alle touwtjes zelf in
handen. Inmiddels staat Deuba opnieuw voor de taak een regering te vormen, die
het land moet besturen tot de verkiezingen die naar verwachting begin volgend
jaar worden gehouden.

    De betogingen zijn voorbij, maar de populariteit van de koning is gezakt tot
een nieuw dieptepunt. En door het gebrek aan leiderschap weten de maoisten -
Gyanendra's geduchtste tegenstanders - hun grip op het land verder te
versterken. Het lijkt er op dat Nepal langzaam maar zeker afglijdt naar totale
anarchie.

    In 1974 verliet gyanendra bir bikram shah Dev het koninklijk paleis in
Kathmandu toen hij trouwde met prinses Komal. Hij leefde in de vaste overtuiging
dat hij er nooit meer zou wonen, maar door een noodlottige gebeurtenis werd hij
een kleine dertig jaar later niet alleen gedwongen er opnieuw zijn intrek te
nemen, hij belandde er ook op de troon. Zijn voorganger en broer, koning
Birendra, werd door de Nepalezen beschouwd als de reincarnatie van de hindoegod
Vishnu himself en was immens populair. Vooral omdat hij in 1991 democratische
verkiezingen toestond en een groot deel van zijn macht overdroeg aan het volk.
Hij profileerde zich als een wijs man die zich zeer betrokken voelde bij het wel
en wee van zijn onderdanen en vormde een stabiele factor in het door politieke
chaos geteisterde land. Broer Gyanendra daarentegen verwierf vooral faam als
koele rekenmeester en slim zakenman.

    Hij stond aan het hoofd van de succesvolle Soaltee Group - die onder meer de
beste hotels in Kathmandu bezit. Op 1 juni 2001, toen praktisch zijn hele
familie bijeenkwam in het paleis in Kathmandu, verbleef Gyanendra in het
koninklijke buitenhuis in de stad Pokhara nadat hij als voorzitter van de King
Mahendra Trust for Nature Conservation een aantal natuurprojecten had bezocht in
het Royal Chitwan Park. De besloten familiebijeenkomst die koning Birendra die
dag had georganiseerd, kon hij niet bijwonen. Wel aanwezig was kroonprins
Dipendra, zoon van Birendra. In Nederland genoot Dipendra enige bekendheid omdat
hij goede contacten onderhield met prins Willem Alexander. In 1996 - tijdens een
zesdaags staatsbezoek - trokken de prinsen samen de Himalaya in en in 1998
bracht Dipendra een tegenbezoek aan Nederland. Van een hechte vriendschap was
geen sprake maar de mannen hadden een warme band. Ze verkeerden in dezelfde
omstandigheden: niet alleen waren ze voorbestemd ooit staatshoofd te worden, ook
waren ze verliefd op vrouwen die niet werden goedgekeurd door hun families.
Willem Alexander worstelde indertijd met zijn relatie met Emily Bremers en
Dipendra viel voor de beeldschone Devayani Rana.

    Kort voor het familiediner in juni 2001 was Dipendra door zijn ouders voor
het blok gezet. Of hij gaf zijn relatie met Devayani op, of hij deed afstand van
de troon. In eerste instantie was vooral Dipendra's moeder - koningin Aishwaraya
- tegen het voorgenomen huwelijk. De hoog opgeleide en onafhankelijke Devayani
zou haar zoon te veel domineren en vast geen inmenging in haar leven dulden van
haar schoonmoeder en schoonzussen. Maar het was een publiek geheim dat koningin
Aishwaraya vooral bang was opzij te worden gezet als Dipendra met Devayani zou
trouwen.

    De koning was aanvankelijk minder sceptisch over de keuze van zijn zoon.
Devayani's familie stamde immers af van de voorname en puissant rijke
Gwalior-dynastie uit India. Maar de publieke uitspraak van Devayani's moeder,
dat de Nepalese koninklijke familie in vergelijking met de Gwaliors ronduit arm
was, maakte een huwelijk ook voor Birendra onbespreekbaar. De kroonprins stond
voor een onmogelijke keuze. Het was ondenkbaar dat hij zijn grote liefde - met
wie hij al vanaf 1989 een relatie had - zou opgeven. Maar tegelijkertijd hing
hij zwaar aan zijn koninklijke status. Later die dag vond de koninklijke
slachtpartij plaats.

    Aan gyanendra de taak om de complottheorieen te ontzenuwen. Want was het
niet toevallig dat er net op die bewuste avond nauwelijks veiligheidsmensen op
het paleis waren? En waarom grepen die paar man personeel die er wel waren niet
in? Familie is heilig voor de Nepalees. Alleen daarom al geloven velen nog
steeds niet dat Dipendra zijn naasten in koelen bloede heeft vermoord. Ze vinden
het veel geloofwaardiger dat koning Gyanendra, belust op macht, zelf indirect
achter de slachting zat. Deze theorie wordt gevoed door het feit dat Gyanendra's
vrouw, koningin Komal en zijn kinderen, kroonprins Paras en prinses Prerana, het
bloedbad overleefden. (Komal raakt overigens wel gewond.)

    In een interview in Time Asia begin dit jaar toonde koning Gyanendra zich
gekwetst. ' Ik kan wel vertellen wat er gebeurde op 1 juni 2001, maar ik kan
niet vertellen waarom. De samenzweringstheorieen zijn onzin en de mensen die ze
verspreiden zijn wreed! Het is eenzaam in het paleis. Ik mis mijn broers en
zussen. Ik ben tenslotte ook maar een mens.'

    Ook de intellectuele toplaag weerspreekt de samenzweringstheorie. ' De
koning heeft sinds de invoering van de democratie in Nepal in 1991 geen absolute
macht meer. Dus levert de troon Gyanendra weinig voordeel op. Daarbij was hij
een succesvol zakenman en moest hij zijn bedrijven opgeven omdat hij zaken niet
mag combi neren met het koningsschap', stelt Ananta Raj Poudyal, docent
politieke wetenschappen aan de Tribhuwan-universiteit in Kathmandu. Hoofd
redacteur Kunda Dixit beaamt dit: ' Gyanendra werd zeer tegen zijn zin koning.
Hij was heel tevreden als zakenman.' maar niemand zal ontkennen dat de vorst
autocratische trekjes heeft. Sinds de invoering van de democratie in 1991, kende
Nepal veertien kabinetten die allen uitblonken in bestuurlijk onvermogen. Het
laatste kabinet, de regering Deuba, stuurde in mei 2002 het parlement naar huis,
maar slaagde er daarna niet in nieuwe verkiezingen uit te schrijven. Gyanendra,
moe van het politieke gekrakeel, ontbond op zijn beurt de regering Deuba om er
een koningsgezinde ministerraad voor in de plaats te stellen.

    ' Iedereen was zo ziek van de incompetentie van de regering Deuba dat de
koning het voordeel van de twijfel kreeg. We dachten: als dit de enige oplossing
is, dan moet het maar even zo', memoreert Dixit. ' Gyanendra staat bekend als
een slimme en scherpe man die Nepal tracht te runnen als een bedrijf. En het
leek er aanvankelijk op dat hij succes had. Zo slaagde hij er in januari 2003 in
een staakt-het-vuren overeen te komen met de maoisten. De populariteit van de
koning nam toe en er waaide een positieve wind door Nepal. De economie, die
enorm te lijden heeft onder de burgeroorlog op het platteland, bloeide zelfs
weer op. Maar in realiteit waren de maoisten en het leger alleen maar
versterkingen aan het opbouwen en gebeurde er verder niets. Sinds beide partijen
opnieuw de wapens opnamen, eind 2003, zijn de gevechten bloediger dan ooit.
Schendingen van de mensenrechten zijn aan de orde van de dag en de economie van
Nepal stevent af op een bankroet.'

    Gyanendra noch zijn koningsgezinde regering brachten dus enige verbetering
in het leven van miljoenen Nepalezen. Bestuurlijk gezien faalde de koning
volledig. Daarnaast manoeuvreert hij uiterst onhandig op het sociale vlak en
geeft hij zijn tegenstanders voortdurend nieuwe munitie in handen om zijn
positie verder te ondermijnen. Zo bracht Gyanendra's slip of the tongue dat hij
de koning aller Hindoes was, een storm van protesten teweeg. In Nepal zelf, waar
behalve Hindoes ook veel boeddhisten leven, maar ook in het grote buurland India
waar Hindoes verreweg in de meerderheid zijn. ' Het was een enorme blunder
waarmee hij Indiase bureaucraten en politici boos heeft gemaakt en een deel van
het Nepalese volk verder van zich heeft vervreemd', zegt Dixit. ' Gyanendra had
een voorbeeld moeten nemen aan koning Bhumibol van Thailand, dat ook
multireligieus is. Die draait het om en zegt altijd: 'Ik mag dan boeddhist zijn,
maar ik ben de koning van lle Thai."

    En dan was er het omstreden staatsbezoek aan India van Gyanendra's zoon
Paras. Daar werd tot ontsteltenis van de bevolking rustig vijftigduizend dollar
voor uitgetrokken. De aanschaf van drie luxeauto's voor de hofhouding van
Gyanendra gooide nog eens extra olie op het vuur. Kroonprins Paras schokte de
natie ook al toen hij in 2000 een populaire zanger schepte en vervolgens
doorreed. De zanger overleed aan zijn verwondingen maar Paras werd nooit
vervolgd. ' Niemand vertrouwt hem en niemand wil hem ooit op de troon', aldus
een ondernemer die anoniem wenst te blijven. Hij ziet de toekomst van het
Nepalese koninghuis somber in: ' De koning en z'n zoon kunnen beter in
ballingschap gaan en de macht overdragen, voordat er een aanslag op ze wordt
gepleegd.'

    Maar de grootste bedreiging voor Gyanendra's voortbestaan als staatshoofd
vormen de maoisten. Veel arme Nepalezen, die als gevolg van het kastenstelsel en
de slechte economische situatie nauwelijks enig toekomstperspectief hebben,
scharen zich achter de idealen van de opstandelingen, net zoals etnische
minderheden die door Hindoes worden beschouwd als tweederangsburgers. ' Het is
aan de maoisten te danken dat er in Nepal ueberhaupt wordt gesproken over een
geseculariseerde maatschappij, een nieuwe, eerlijker grondwet en meer kansen en
betere sociale omstandigheden voor de armen', zegt Dixit. ' Maar ze zijn te ver
doorgeschoten in het gebruik van geweld. Als ze dat zouden afzweren en als ze
mee zouden mogen doen aan de verkiezingen, zijn ze volgens opiniepeilingen
verzekerd van minimaal dertig procent van de stemmen.'

    Inmiddels gaan er steeds meer stemmen op om nieuwe onderhandelingen met de
maoisten te starten. Een ding staat vast: als zij aan de macht komen is de rol
van Gyanendra definitief uitgespeeld. Want omverwerping van de monarchie staat
hoog op hun lijstje. Ondanks de kritiek op de koning ziet Dixit daar niet naar
uit. Hij vreest dat Nepal dan uiteen zal vallen. ' Wat houdt ons dan nog samen?
We hebben zoveel verschillende etniciteiten, culturen, talen en gebruiken in dit
land en het enige wat ons bindt is onze geschiedenis. Daarin speelt het
koningshuis al 230 jaar een heel belangrijke rol.'

    Koningsdrama

    Devayani Rana

    De grote liefde van Dipendra is dochter uit een steenrijk geslacht. De
beledigende uitspraak van haar moeder, dat de koninklijke familie van Nepal
'ronduit arm' was, maakte een koninklijk huwelijk onbespreekbaar.

    Dipendra

    Of hij koos voor de troon, of voor Devayani, niet voor beide. Kroonprins
Dipendra kon niet kiezen en doodde zijn familie. Na een zelfmoordpoging werd hij
aanvankelijk toch nog gekroond. Hij verkeerde in coma, en stierf.

    Gyanendra

    Koning tegen zijn zin. Volgde zijn broer en neef op, maar werd verdachte in
een complottheorie. Had zijn gezin immers niet de moord aanslag van Dipendra
overleefd? Zijn regering is opgerold, het volk vertrouwt hem niet.

    Nepal 2004

    Alles wijst erop dat het land afglijdt naar totale anarchie.

    Sinds 1996 voeren de maoisten in Nepal een verbeten strijd. Zij streven een
klasseloze, sterk socialistische maatschappij na, waar voor een koningshuis geen
plaats is. De burgeroorlog - die vooral woedt op het platteland - kostte
inmiddels duizenden levens (schattingen lopen uiteen van 5000 tot 9000
slachtoffers) en is op dit moment een van de bruutste binnenlandse conflicten in
Azie. Volgens Thomas Marks, auteur van Insurgency in Nepal, verwoestten de
opstandelingen al meer dan 1300 overheidsgebouwen en bijna vijfhonderd
postkantoren. Honderden politiekantoren en scholen zijn onbemand omdat steeds
meer ambtenaren, politieagenten en leraren - volgens de maoisten marionetten van
de overheid - op de vlucht sloegen uit angst voor massaslachtingen. Zo kostte
een aanval van de opstandelingen op de provinciestad Beni Bazar, begin april,
zeker tweehonderd doden. Ooggetuigen repten van een leger dat vooral bestond uit
vrouwen en kinderen van rond de veertien; die kinderen zijn vaak letterlijk
geroofd van hun families op het platteland, of ontvoerd uit scholen. Behalve
familieleden moeten de straatarme boeren ook delen van hun oogst afstaan aan de
rebellen.

    Een ander beproefd middel om de greep op het land te versterken is het
platleggen van alle verkeer. Tijdens weg blokkades die soms weken duren komt de
economie van het land helemaal stil te liggen. De maoisten gebruiken grof geweld
om de blok kades in stand te houden. Lijnbussen en trucks kunnen alleen onder
begeleiding van het leger de weg op; anders lopen ze de kans te worden
geplunderd en verbrand. Ook daarbij vallen doden.

    In Kathmandu zijn de maoisten actief met het plaatsen van bommen in
overheidsgebouwen. Vooraf wordt gewaarschuwd zodat de doelen kunnen worden
ontruimd, maar de afschrikwekkende werking is groot. Steeds meer
hulporganisaties trekken zich terug en toeristen - een van de belangrijkste
inkomstenbronnen - blijven weg.

    1 juni 2001: Een dynastie wordt uitgemoord

    bron: Time, 18 juni 2001 Vervloekt: Kroonprins Dipendra sloeg de hand aan
zichzelf nadat hij negen familieleden vermoordde en vijf andere verwondde. De
familie van zijn oom, de latere koning Gyanendra, was afwezig in het paleis.

    foto: Stewart Mark / ROTA / camera press

    Heilige familie: De populaire koning Birendra werd door de Nepalezen
beschouwd als de reincarnatie van de hindoegod Vishnu. Hier met kroonprins
Dipendra (links), zijn vrouw koningin Aishwarya, hun dochter prinses Shruti
(rechts) en zoon prins Nirajan (midden).

    foto's: ap, gamma / rbp

    Sprookjesland: De gevechten tussen maoisten en het leger zijn bloediger dan
ooit. Schendingen van de mensenrechten zijn aan de orde van de dag en de
economie van Nepal stevent af op een bankroet.

LOAD-DATE: July 26, 2004

LANGUAGE: DUTCH

                © 2004 PCM Uitgevers B.V.  All rights reserved.

                               42 of 92 DOCUMENTS

                                Algemeen Dagblad

                                  July 8, 2004

Wil de gewone man nu eindelijk opstaan?

BYLINE: DOOR EDUARD VOORN

SECTION: Economie; Pg. 13

LENGTH: 316 words


    Amsterdam -Wat is een gemiddeld geinformeerde, omzichtige en oplettende,
gewone consument, zoals de rechter in Amsterdam stelt? Stichting Legioverlies en
Consumentenbond pijnigen nu de hersenen op het antwoord.

    Met grote verbazing werd door Legioverlies en de Consumentenbond
gistermorgen naar de uitspraak van rechter mr. G. de Groot geluisterd. Soms
puffend, soms hoofden schuddend namen de twee partijen het voor hen
teleurstellende vonnis tot zich. De Groot blokkeert een gang naar de rechter
niet, maar maakt het voor de tienduizenden gedupeerden ook niet makkelijk. Zij
oordeelde dat de 'doorsnee' consument oplettend had moeten zijn. Die uitspraak
laat ruimte voor gedupeerden met een specifiek probleem. Zo tikte bijvoorbeeld
de kantonrecher in Zaandam Dexia vorige maand nog op de vingers omdat de bank
ook een product met aandelenlease had verkocht aan een arbeidsongeschikte klant
met 'weinig financielearmslag'. Rechter De Groot stelde in haar vonnis 'dat voor
een gemiddeld geinformeerde, omzichtige en oplettende, gewone consument de
advertentie van de Winstverdubbelaar van Dexia niet misleidend was'. Rob
Goedhart van de Consumentenbond heeft geen idee wat voor mens dat is. 'Wat voor
type consument is dat dan?', vroeg hij zich na het vonnis vertwijfeld af. 'In de
optiek van de rechter is dat iemand die snapt hoe dit product werkt. Als iemand
een auto koopt, hoeft hij toch ook niet te weten hoe de motor werkt? En als je
naar de huisarts gaat, mag je ervan uitgaan dat deze zijn diploma's heeft.' De
Consumentenbond gaat niet alleen samen met Leaseverlies in beroep tegen het
vonnis, maar verstevigt de komende weken ook zijn lobby richting parlement. Een
nieuwe wet moet per 1 januari 2005 consumenten beter beschermen bij de aankoop
van financiele producten. Goedhart:

    'Als dit van Dexia geen misleidende reclame is, dan moet die wet worden
aangescherpt.'

LOAD-DATE: July 23, 2004

LANGUAGE: DUTCH

                © 2004 PCM Uitgevers B.V.  All rights reserved.

                               43 of 92 DOCUMENTS

                                Algemeen Dagblad

                                 June 25, 2004

'Nog even en we zijn terug in de oertijd' ; Terug naar 40-urige werkweek

SECTION: Trefpunt; Pg. 13

LENGTH: 399 words


    1 Minister Brinkhorst wil de 40-urige werkweek opnieuw invoeren in cao's.
Werken we niet hard genoeg?

    2Welke oplossing heeft u om onze economie uit het slop te halen? Gordana
Boet-Aleksic (33), Poortugaal, directieassistent

    1 Een kortere werkweek zorgt ervoor dat je meer doet in minder tijd, meer
tijd met je gezin kunt doorbrengen zodat we de kinderen normaal kunnen opvoeden
en minder last van stress hebben. Als maatschappij heb je hier meer aan. Nog
even en we zijn weer terug in de oertijd met dit kabinet.

    2Kant en klare oplossingen heb ik niet, maar ik ben wel praktischingesteld.
Een kritische houding ten opzichte van veel overheidszaken zou al veel helpen,
zodat de gewone man niet iedere keer die verschrikkelijke rekening gepresenteerd
krijgt. Dus een terughoudende opstelling bij nieuwbouwprojecten van de overheid,
geen plannen van dure adviesbureaus die nooit worden uitgevoerd, etc.

    Jan Groenendijk (72), Zevenaar, gepensioneerd commercieel manager

    1 Kennelijk werken we niet hard genoeg. Overigensbetekent meer uren werken
niet automatisch dat dan hard gewerkt wordt ! Ik heb tijdens mijn wewrkzame
periode altijd minstens 50 uur per week gewerkt. Daar krijg je ook wat voor
terug !

    2Onze economie is voor het overgrote deel afhankelijk van het buitenland.
Wij kunnen door efficienter werken zorgen dat onze producten betaalbaar blijven
anders wordt er niets verkocht, wordt er niets verdiend en dus geen vakanties
meer naar verre landen!

    Riet Brusselaars (38), Steenbergen, administratief medewerkster

    1 Ik werk in de Sociale Werkvoorziening waar mensen door de dubbele inzet
die zij moeten leveren gezien hun handicap nu vaak al op hun tenen moeten lopen.
En als ik zo eens om me heen kijk denk ik dat dit ook elders het geval is. Ik
geloof wel dat er sectoren zijn waar meer werken tot verbetering leidt.

    2Meer werken daar zie ik geen heil in. Ik denk wel dat er kritischgekeken
moet worden naar de inhoud van de banen en de topsalarissen en dat we creatiever
moeten omgaan met de mensen en de banen. Twee mankrachten op een duobaan voor 30
uur is ook 60 uur en scheelt een hoop werkloosheid.

    Wat vindt u? Is meer uren werken per week een stimulans voor onze economie?
Of heeft u een beter idee? Stuur uw mening in maximaal 200 woorden naar:

    @ brieven@ ad. nl Of naar AD Trefpunt voor lezers, Postbus 8983, 3009 TC in
Rotterdam.

LOAD-DATE: June 25, 2004

LANGUAGE: DUTCH

                © 2004 PCM Uitgevers B.V.  All rights reserved.

                               44 of 92 DOCUMENTS

                                Algemeen Dagblad

                                 June 23, 2004

Babydag Amalia

BYLINE: R. VAN EGMOND, SCHIEDAM.

SECTION: Trefpunt; Pg. 11

LENGTH: 58 words


    284 'Oranje'-baby's en geen Amalia(AD, 22-6). Nee, tijd vrij maken voor
jezelf of je kind om 284 genodigden te ontvangen die speciaal voor je kind komen
kan niet, daarvoor heb je geen tijd. Een blijk van minachting voor de gewone
Nederlander. En wel tijd genoeg om in Portugal op de tribune als genodigde bij
Nederland-Tsjechie te staan.

LOAD-DATE: June 23, 2004

LANGUAGE: DUTCH

                © 2004 PCM Uitgevers B.V.  All rights reserved.

                               45 of 92 DOCUMENTS

                                Algemeen Dagblad

                                 June 21, 2004

Animo voor historische clubs taant

BYLINE: DOOR RICHARD DUBBELD

SECTION: Binnenland; Pg. 02

LENGTH: 490 words


    Het gaat slecht met de historische verenigingen in Nederland. Het Historisch
Genootschap Roterodamum verloor in drie jaar bijna 10 procent van de leden.

    Rotterdam -Jarenlang hebben de historische genootschappen van de huidige
tijd gedroomd. Ze zagen zichzelf al groeien en bloeien, want met ouderdom kwam
door de eeuwen heen altijd belangstelling voor geschiedenis. Maar nu Nederland
vergrijst, blijkt dat verband er niet meer te zijn. De liefde van ouderen voor
historie taant, althans in georganiseerd verband.

    Het Koninklijk Historisch Genootschap verloor de afgelopen jaren zo'n 10
procent van z'n leden. In Den Haag bleef het verlies enigszins binnen de perken,
maar ook in Amsterdam en Utrecht zijn de cijfers niet florissant.

    Zelfs voor de grootste vereniging van het land, het Historisch Genootschap
Roterodamum, zijn het zorgelijke tijden. De achterban was altijd zeer trouw en
stabiel was, maar de laatste drie jaar raakte het genootschap ruim 200 leden
-bijna 10 procent -kwijt. 'Van onderaf wordt niet meer aangevuld wat van
bovenaf, veelal door overlijden, afvalt', aldus voorzitter Hans Horsting.

    Het komt allemaal door de vermaledijde moderne tijd, waaraan de
genootschappen zich nog niet hebben aangepast. Ouderen zijn tegenwoordig vitaler
en reislustiger dan vroeger, stelde Roterodamum vast in een onderzoekje naar de
oorzaken van de achteruitgang. Ze hebben meer hobby's.

    Horsting: 'Het gevoel voor traditie neemt steeds verder af. Vroegerging het
lidmaatschap van vader op zoon, zo is het niet meer. De jongeren van nu hebben
het veel drukker. Ze hebben niet meer de tijd plaats te nemen in, bij voorbeeld,
een Historisch Genootschap. We hoeven niet te rekenen op aanwas van onderaf.'

    De genootschappen kampen met een stoffig imago -clubjes voor oude, belegen,
elitaire bazen. Niet voor de gewone man. Vroeger klopte dat beeld wel een
beetje, erkent Horsting. 'We hebben nooit een ballotagecommissie gehad. Iedereen
is welkom. Alleen was de praktijk vaak wel dat de leden van betere komaf waren,
of studeerden. Dat is waar.'

    Inmiddels is het veranderd, aldus de voorzitter. Maar toch is er weinig
aandacht voor de lezingen en excursies die de genootschappen organiseren.
Bovendien dreigt de zorg voor de historie verloren te gaan.

    Roterodamum werd in 1947 opgericht door Rotterdammers die angst hadden dat
met het platgooien van het centrum ook de herinneringen aan dat deel van de stad
verloren zouden gaan. Om die reden probeert het Historische Genootschap ook een
bombardementsmuseum van de grond te krijgen.

    Horsting: 'We willen verjongen en zullen ook moderner worden. Maar
geschiedenis verander je niet. Om in het heden en in de toekomst te kunnen leven
moet je wel wat van de geschiedenis begrijpen.'

    Voorzitter Hans Horsting van het Historisch Genootschap Roterodamum bij de
15de-eeuwse resten van de Rotterdamse stadsmuur en -toren in NS-station Blaak.
FOTO ARIE KIEVIT

LOAD-DATE: June 21, 2004

LANGUAGE: DUTCH

                © 2004 PCM Uitgevers B.V.  All rights reserved.

                               46 of 92 DOCUMENTS

                                Algemeen Dagblad

                                 June 19, 2004

Hardcore oranjef an in het Gooi

BYLINE: DOOR JIKKE ZIJLSTRA

SECTION: Binnenland; Pg. 05

LENGTH: 531 words


    Tijdens het EK peilt het AD het oranjegevoel van Nederland. Verslaggevers
Marc Kruyswijk en Jikke Zijlstra begonnen in het Drentse Oranje om op de dag van
de finale in het Zeeuwse Nummer Een aan te komen. Als onze jongens het tenminste
zover schoppen. Vandaag: Laren (11.674 inwoners).

    Laren -Kruisen door Laren is enig. Je kijkt je ogen uit, vooral als je tot
de middenklasse of lager behoort. Voor en achter je rijden modderloze Range
Rovers en glimmende Jaguars, de woonwijken bestaan uit villa's: de ene nog
rustieker, groter en beter beveiligd dan de andere. Straten zijn lanen met
metershoge kastanjes en de mensen zien er met hun zongebruinde hoofden en
pastelkleurige bloesjes keurig uit. Alsof ze allemaal de Postcodeloterij hebben
gewonnen.

    Laren is dus geld, kak, the rich and famous. Dat is hockey, golf en tennis.
Geen voetbal, want dat is voor het plebs. Zou je denken. Of bedriegt de schijn
en gaat achter al die pracht en praal gewoon hardcore oranjeliefde schuil?

    Zo op het eerste gezicht liggen ze in Laren niet wakker van het EK. Op een
enkele snackbar, pizzeria, kroeg en doorzonwoning na, is het opvallend
oranjeloos in het Gooise dorp. In de chique villawijken is al helemaal geen
vlaggetje te bekennen. 'Mijn moeder vindt het niet mooi als er oranje dingen in
de tuin staan', verklaart een dochter het gebrek aan voetbalspul in de riante,
onder architectuur aangelegde tuin. OverbuurmanWil Hegge doet er ook niet aan,
maar volgt het EK wel op de voet. Volgens de voormalig docent zijn de meeste
dorpsgenoten niet zo geinteresseerd in Oranje. 'Het is een hockeydorp. Veel
mannen hebben er ook geen tijd voor, die zijn hele weken op zakenreis. Ze vinden
dat Oranje voor het gewone volk is. Men wil zich daarvan distantieren', zegt
Hegge, die import is, 'een boer van buiten'.

    Tennisclub LLTC distantieert zich niet van onze jongens. In en buiten het
clubhuis hangen oranje ballons en slingers en er is een tv voor wie wil kijken.
Zoals Saskia Jiskoot (57), die eigenlijk 'van de hockey' is. Zij wijt het
ingetogen voetbalplezier aan de 'Larense kak'. 'Maar het EK leeft hier wel',
zegt ze. Zo had een vriendin afgelopen dinsdag het huis vol met vrouwen en een
grootbeeldtv wegens Nederland-Duitsland en zag menig kennis van Jiskoot
diezelfde wedstrijd live in Portugal, op uitnodiging van relaties. Maar daar
blijft het wel bij. 'We zijn gewoon niet zo uitbundig.' 'Nee, saai', zegt
restaurantmedewerker Bobby Kleinveld van de Goyer Golf & Country Cub. Bij die
club gaat het er volgens de Laarder wel 'heftig' aan toe. Dat wil zeggen: elke
avond tv aan, een relatief lege golfcourse als Nederland speelt en soms golfers
die in het oranje spelen. Vandaag zag Kleinveld er nog vier, op het
liefdadigheidstoernooi voor Ronald McDonald's-huizen. En inderdaad,na een
hobbelig ritje in een golfkar verschijnen ze in beeld, bij hole 17: vier golfers
in oranje polo's. 'Wij geloven in Oranje', schreeuwen ze enthousiast. Hardcore
oranjefans uit het Gooi. Ze bestaan dus toch.

    Laren Nummer Nummer Een Een Jan Mulder, Elly Koning, Hyron van Leeuwen en
Ellen Matray, vier hardcorevoetbalfans uit het Gooi, golfen in het oranje . FOTO
RUBEN SCHIPPER

LOAD-DATE: June 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                               47 of 92 DOCUMENTS

                                Algemeen Dagblad

                                 June 12, 2004

Een hole in one slaan tussen de koeienvlaaien ; Boerengolf kan boer veel geld
opleveren

BYLINE: DOOR FRED KRAMER

SECTION: Binnenland; Pg. 02

LENGTH: 341 words


    Hedel -Zo'n vijftig koeien staan in een weiland in Hedel gebiologeerd te
kijken hoe een groepje mensen in de weer is met een stok en een kleine voetbal.
Ze spelen de bal steeds met een flinke klap vooruit in de richting van een vlag
bij een emmertje in de grond.

    Dat moet dus de eerste hole voorstellen. Hier zijn boerengolfers van het
eerste uur aan de slag. De familie Van Zeelst uit Hedel heeft 30 hectare
weiland, waar 85 koeien grazen, omgetoverd tot boerengolfbaan.

    Het had weinig voeten in de aarde. Er kwam geen grasmachine aan te pas en
ook de stront van de koeien is gewoon blijven liggen. Het vee zelf is niet eens
verplaatst. Bij het boerengolfspel horen extra hindernissen. 'Het is eigenlijk
golf voor Jan met de pet', zegt veehouder Bert van Zeelst.

    Boerengolf als antwoord op het elitaire golfen. Met die gedachte ging de
geestelijk vader van het spel, Peter Weenink uit Lievelde, aan de slag. In 1999
wilde hij samen met collega's gaan golfen op een reguliere baan maar hij schrok
van de hoge kosten en moest bovendien een golfvaardigheidsbewijs hebben.

    Weenink heeft een kaasboerderij in de Achterhoek met de nodige hectares
weiland er omheen. 'Ik dacht: als ik dan niet op een golfbaan mag, dan maak ik
er zelf wel eentje. Tenslotte hebben we ruimte genoeg.'

    Het idee van boerengolf was geboren. Zowat alles wat in het normale golfspel
vanzelfsprekend is, werd veranderd. De club werd een houten stok met een massief
klompje, de golfbal een mini-voetwoongolf is dat de bal in zo min mogelijk
slagen in de hole moet belanden. 10.000 bezoekers, die ieder zo'n zes euro
betalen. Nederland telt inmiddels negen boerengolfbadersovertuigd van de
voordelen.

    Bert van Zeelst heeft al enkele groepen ontvangen. 'Golfen tusmetde natuur
dan op zo'n gekortwiekte standaard golfbaan. De koeien vinden het trouwens ook
een keer in een koeienvlaai stapt. Ach, daarover heb ik nog niemand horen
klagen.'

    Gebiologeerd kijken de koeien van boer Van Zeelst hoe boerengolfers de bal
in hole 10 slaan. FOTO COR DE KOCK

LOAD-DATE: June 12, 2004

LANGUAGE: DUTCH

                © 2004 PCM Uitgevers B.V.  All rights reserved.

                               48 of 92 DOCUMENTS

                                Algemeen Dagblad

                                  June 9, 2004

Vrouwen gek van de TT

SECTION: Sportwereld; Pg. S27

LENGTH: 121 words


    Motorsport is veel populairder dan gedacht. Zelfs de organisatie van de TT
in Assen had niet gedacht dat de stoere mannen op de brullende motoren zo
geliefd zouden zijn. Om te kijken wat de potentie is van 'het produkt TT' liet
men een onderzoek doen. "Expres niet onder bezoekers van de TT, maar onder
gewone Nederlanders", aldus TT-voorzitter Jos Vaessen. Uit de rondvraag bleek
dat 1,3 miljoen mensen wel eens naar de TT zouden willen komen. Een kwart
daarvan blijkt vrouw te zijn. "Het lijkt me fantastisch om 300.000 vrouwen op de
tribunes te hebben op 26 juni", lachte Vaessen. "Het is maar goed dat niet alle
mensen die zeggen belangstelling te hebben ook echt komen, want zoveel kunnen we
er niet kwijt."

LOAD-DATE: June 9, 2004

LANGUAGE: DUTCH

                © 2004 PCM Uitgevers B.V.  All rights reserved.

                               49 of 92 DOCUMENTS

                                Algemeen Dagblad

                                  June 5, 2004

Niet lullen, maar voetballen!

BYLINE: DOOR MARTIN VOORN

SECTION: Economie; Pg. 11

LENGTH: 663 words


    Rotterdam -De winkels liggen vol met Oranje-prullaria, bedrijven kleuren
talloos veel advertenties oranje, en de pers schrijft steeds meer over Oranje en
het EK in Portugal. Maar het komende Europees Kampioenschap voetbal laat de
Nederlandse consument voorlopig koud, zo blijkt uit landelijke representatieve
steekproeven van marktonderzoekbureau Trendbox en adviesbureau TBWA.

    'De interesse van consumenten komt maar niet op gang. Meestal stijgt de
belangstelling naarmate het toernooi dichterbij komt. Maar nu is het niet eens
meer dan een maand geleden. Bij vorige EK's lag het cijfer op dit moment, een
week voor de start van het toernooi, substantieel hoger. De consument wacht nu
wel erg lang met zijn enthousiasme,' zegt directeur Ruurd Hielkema van Trendbox.

    Hij heeft ook een verklaring: 'De consument is realistisch, hij houdt geen
rekening met grootse prestaties. En ja, van Belgie verliezen helpt ook niet
echt. De magere winst op de Faroer-eilanden spreekt natuurlijk evenmin tot de
verbeelding. Ja, als we met 6-0 van Duitsland winnen, dan stijgt ' t explosief.
Maar de mensen hebben nu toch het idee dat het elftal niet goed genoeg is, zich
niet kan meten met Frankrijk of Portugal.'

    Dat idee bestaat niet alleen bij consumenten, want ook de voetbalexperts
zien het niet zo zitten. Althans: de index die de opinie van de experts meet
daalde licht. De voetbalexperts zijn minder tevreden over de prestaties van
Oranje en ze dichten het elftal minder kans toe. Sinds de eerste van de vier
metingen is het cijfer van de experts nauwelijks gestegen.

    De interesse van consumenten was lauw en bleef lauw en de index bleef op 100
staan, ondanks alle aandacht van bedrijven en pers. Antonie van Schendel van
TBWA bevestigt de geringe belangstelling van de meeste Nederlanders: 'Tja,
bedrijfsleven en media zijn er wel mee bezig, maar de consument kennelijk niet.
De vraag is: komt het nog? Ik denk van wel. Na Nederland-Ierland verwacht ik dat
de Nederlanders meer aandacht voor Oranje zullen hebben.'

    Dat het nog niet zo leeft hoeft volgens Hielkema nog niet per definitie te
betekenen dat mensen minder gaan kijken naar de wedstrijden ' of minder oranje
verf in hun haar doen'. 'Het betekent wel dat er minder en minder lang voorpret
is, de daad staat voorop, zeg maar. En mensen hebben ook al genoeg andere dingen
aan hun hoofd. Ze zijn het geneuzel rond Oranje misschien zat, niet lullen, maar
voetballen, zou het credo kunnen zijn.'

    De verwachtingen van Nederlanders zijn ook ten opzichte van vorige EK's en
WK's overigens bepaaldniet hooggespannen. Slechts een op de drie mensen denkt
dat Nederland bij de laatste vier komt, eerder waren dat er meer dan twee op de
drie. En het percentage Nederlanders dat denkt dat we kampioen worden is nu 10,
ten opzichte van zo'n 40 procent vroeger. Het EK in 1992 scoorde hier zelfs 67
procent.

    Ten opzichte van een maand geleden steeg de commerciele aandachtvoor Oranje
en het EK wel spectaculair: van 100 naar 393. Ook de aandacht van de pers ging
fors omhoog, van 100 naar 263. Hoewel deze cijfers niet vergelijkbaar zijn met
die van consumenten, steekt de 100 van de ' gewone' Nederlanders er wel schril
bij af. De (totale) Oranje-index ging door pers en bedrijven en ondanks
consument en expert omhoog naar 208.

    Hielkema is zelf overigens beslist niet negatief over de prestaties van
Oranje; 'Voor een landje met maar 16 miljoen inwoners... in 1974 en 1978 waren
we 2e van de wereld en in 1998 nog 4e. In 1988 werden we Europees kampioen. Het
is begrijpelijk dat de eisen steeds hoger worden gelegd, maar we doen het nog
steeds vergelijkenderwijs goed, relatief scoren we zelfs bijzonder goed.'

    Oranjekoorts thermometer Oranje-index: gewogen gemiddelde van
consumentengedrag, commerciele en publicitaire aandacht en de mening van
experts.

    Dit met oranje zeil ingepakte cafe in de Brabantse plaats Goirle is helemaal
klaar voor EK 2004. En nu maar hopen dat Oranje wint. FOTO WFA

LOAD-DATE: June 5, 2004

LANGUAGE: DUTCH

                © 2004 PCM Uitgevers B.V.  All rights reserved.

                               50 of 92 DOCUMENTS

                                Algemeen Dagblad

                                  June 4, 2004

'Slagroomklopper' op dak levert energie

BYLINE: DOOR RICHARD CLEVERS

SECTION: Economie; Pg. 08

LENGTH: 391 words


    Rotterdam -Op de daken van Nederlandse gebouwen zijn steeds vaker 'vreemde
slagroomkloppers' of andere 'draaiende kunstwerkjes' te bewonderen.
Miniwindturbines zijn dat. Ze wekken energie op die in het gebouw weer wordt
verbruikt.

    De functie van de turbines is te vergelijken met die van zonnepanelen: je
kunt er zelf stroom mee maken. Zelfs de 'gewone burger' kan dat doen. Hij zet de
miniturbine gewoon op het dak van zijn huis. Al is het nog de vraag of hij daar
nu zoveel voordeel van heeft.

    Voor bedrijven, of andere eigenaren van hoge gebouwen (woningcorporaties die
flatgebouwen hebben) kunnen de turbines in ieder geval erg handig zijn, zegt
Bert Janssen van Energieonderzoek Centrum Nederland. Op de daken van die
gebouwen kun je namelijk veel wind 'vangen'. Janssen zegt, net als de
fabrikanten van de windturbines, dat de dingen in opmars zijn. 'Nieuw zijn ze
niet, maar de kwaliteit is snel verbeterd.'

    Dick Sidler maakt de Turby: een windturbine (diameter: 2 meter, lengte: 3
meter) die zo'n 5000 kilowattuur per jaar levert. Voor ongeveer 18.000 euro
staat hij op het dak. 'Nauwelijks te zien, als hij draait', aldus Sidler.

    De Turby op een gewoon huis zetten is geen aanrader. Pas op zo'n 20 meter
hoogte vangt hij, in een bebouwde omgeving, genoeg wind. Probleempje is ook dat
niet alle gemeenten even gemakkelijk de vergunningen afgeven die je nodig hebt
voor je een turbine kunt plaatsen. Vergunningen kunnen bovendien nog aardig in
de papieren lopen (soms ben je wel 6000 euro lichter).

    Wim Stevenhagen biedt zijn turbine (de Windside) wel aan 'gewone
particulieren' aan. Die van hem kan al op 4 meter hoogte geplaatst worden. 'Je
hoort hem hele-maal niet', zegt Stevenhagen. Windsides zijn volgens hem nog
kunstig ook. Niet lelijk dus. Een klein exemplaar (diameter: 30 centimeter,
lengte: 1 meter) levert 250 kilowattuur en kost zo'n 3500 euro.

    Volgens Janssen van ECN leveren vier zonnepanelen iets meer energie. 'De
turbines moeten dus nog in prijs gaan zakken willen ze echt rendabel worden.'
Maar Stevenhagen is er vast van overtuigd dat een turbine op het dak straks heel
normaal wordt.

    'Al die mensen die nu zonnepanelen hebben, willen ook wel windenergie, denk
ik. Je kunt die twee ook prima aan elkaar schakelen trouwens.'

    Een windmolen op de Bachflat in Tilburg. FOTO COR DE KOCK

LOAD-DATE: July 23, 2004

LANGUAGE: DUTCH

                © 2004 PCM Uitgevers B.V.  All rights reserved.

                               51 of 92 DOCUMENTS

                                Algemeen Dagblad

                                  June 3, 2004

Moderne Assepoester ; Julia Stiles' ster rijst snel in Hollywood

BYLINE: DOOR ANNEMART VAN RHEE

SECTION: Film; Pg. 27

LENGTH: 1024 words


    Eerder dit jaar was ze te zien tegenover Julia Roberts in Mona Lisa Smile,
straks biedt ze Matt Damon weerwerk in The Bourne Supremacy. Tussendoor maakte
Julia Stiles (23) het moderne sprookje The Prince and Me. Haar ster rijst snel
in Hollywood.

    Afgelopen maand zou ze afstuderen als student Engelse literatuur aan de
Columbia University in New York. Maar actrice Julia Stiles parkeert haar bul nog
even op de plank. Ze liet haar carriere bewust prevaleren boven haar opleiding.

    En geen wonder. Want in Hollywood moet je het ijzer smeden als het heet is.
Stiles, die al vanaf haar twaalfde acteert en in The devil's own (1997) te zien
was als dochter van Harrison Ford, brak in 2001 pas echt door met haar rol van
fanatieke ballerina Sara Johnson in Save the Last Dance. De film baarde vooral
opzien door het feit dat Stiles het aanlegde met een zwarte jongen uit het
getto.

    Sindsdien wordt ze -soms tegen haar zin, zo laat ze weten -gezien als
tieneridool. MTV Awards stroomden binnen, ze kreeg de Teens Choice Drama Award
en volgens de lezers van het populaire blad People behoort ze tot een van de 50
mooiste mensen ter wereld. Ook filmmakers merkten haar op. Zo was ze eerder dit
jaar te zien tegenover Julia Roberts in Mona Lisa Smile en zal ze in de zomer
Matt Damon weerwerk bieden in de groots opgezette actiefilm The Bourne
Supremacy. Stiles, die naar verluidt zo'n vier miljoen dollar per productie
ontvangt, draagt nu het sprookje The Prince and Me.

    Het gegeven is simpel: Paige Morgan, dochter van een veehouder, wil meer dan
melkflessen tellen op het platteland. Ze gaat naar de grote stad om te werken en
te studeren. Daar ontmoet ze de liefde van haar leven, Eddie (gespeeld door Luke
Mably). Hij onthult pas veel later dat hij de kroonprins van Denemarken is die
even aan het echte leven wilde proeven. De vraag die dan opdoemt, luidt: heeft
een boerendochter het in zich om koningin te worden?

    Stiles: 'Ik ben er niet echt trots op. Maar ik ben geobsedeerd door royalty
en alles wat er mee te maken heeft. Ik ben nieuwsgierig omdat ik me steeds
afvraag hoe het is om tot een vorstenhuis te behoren. De verplichtingen, het
protocol, de rijkdom. Hoe ga je ermee om? Misschien wel net zoals fans zich
afvragen hoe het is om Hollywood-actrice te zijn.

    ' Alleen het grote verschil tussen royalty en acteurs is dat wij zelf voor
dit bestaan hebben gekozen. Zij zijn ermee geboren. Het is een erfenis waar je
nooit meer vanaf komt. Dat lijkt me heel zwaar.'

    Hoewel Stiles diverse malen zegt dat ze worstelt met haar imago van
tieneridool lijkt de (mierzoete) rol van eigentijdse Assepoester Paige Morgan
die status leven heeft. Zij wil mede de richting bepalen en dat vind ik modern
en passend bij deze tijd. Daarin herken ik mezelf.'

    Regisseur Martha Coolidge interpreteertjuist weer te bevestigen. 'Mierzoet?
Echt niet. Wat me aansprak in het verhaal is dat Eddie en Paige zoeken naar
praktische oplossingen voor hun problemen. Dat zij niet klakkeloos 'ja' zegt op
al zijn voorstellen omdat ze zelf ook een

    de film als 'een komedie met hersens'. ' Natuurlijk bevat het verhaal erg
romantische, traditionele en klassieke elementen. Een beetje een hedendaagse
variant op Roman Holiday. Maar ik heb ook andere punten willen aanstippen. Dat
moderne koppels samen tot een compromis moeten zien te komen. Een antwoord
moeten zien te vinden op hun conflicten. Zelfs al heet de man prins William of
prins Harry. Tijden zijn immers veranderd en vrouwen maken hun eigen
keuzes.',aldus Coolidge.

    Stiles vervolgt: ' Vroeger dacht ik altijd dat het doel van elk meisje was:
volwassen worden, een rijke vent aan de haak slaan, van hem een grote ring
krijgen en samen een groot huis betrekken. Geen van die doelen heeft mij ooit
aantrekkelijk of opwindend geleken.'

    Met The Bourne Supremacy hoopt Julia Stiles definitief aan te tonen dat ze
meer in huis heeft dan het gemiddelde poster-idool. Net als met haar optreden in
het toneelstuk Oleanna van schrijver David Mamet op het West End in Londen.

    Verder is ze van plan de bul die haar studiegenoten inmiddels hebben
ontvangen alsnog te halen. Hoe ze dat gaat doen, moet ze nog uitpuzzelen. Dat ze
het gaat doen, staat vast. Stiles: ' Ik wil niet dat ik straks 45 ben en dat ik
spijt heb dat ik het niet heb afgemaakt. Terwijl het er wel inzat en ik nog maar
een trimester hoefde te doen. Dus als ik straks in september ergens op een set
sta, sleep ik mijn boeken en studiemateriaal gewoon mee. Waar ook ter wereld.
Tijd genoeg met al dat wachten tussen repetities door.'

    The Prince and Me gaat op 17 juni in Nederland in premiere.

    Koninklijke huwelijken Voor haar film The Prince and Me bestudeerde
regisseur Martha Coolidge de voorbereidingen van vier Europese koninklijke
huwelijken. Coolidge ('Wij Amerikanen vinden dat fascinerend omdat we zelf geen
vorstenhuis hebben') keek nauwlettend toe omdat het in alle gevallen ging om
huwelijken waarbij 'gewone' burgers betrokken waren. Zoals de trouwpartij van de
Deense kroonprins Frederik met het Australische burgermeisje Mary Donaldson. Ook
het Spaanse evenement van het jaar, het huwelijk van prins Felipe en
nieuwslezeres Letizia Ortiz, en het ja-woord dat Stephanie van Monaco eind 2003
gaf aan circusartiest Lopes Peres inspireerden haar. Coolidge beweerde zelfs
dapper op de hoogte te zijn van de huwelijksperikelen van Johan Friso en Mabel
Wisse Smit. Maar bij navraag bleek dat de Hollywood-regisseur er totaal niets
vanaf wist. P E R S O N A L I A Julia Stiles (23) Geboren:

    28 maart 1981 New York Awards: Won in 2001 de Teens Choice Drama Award voor
haar rol in Save the last Dance Gekozen in 2001 in People Magazine's top 50 van
mooie mensen Films:

    2004 The Bourne Supremacy 2004 The Prince and me 2003 Mona Lisa Smile 2003 A
guy thing 2002 The Bourne Identity 2001 Business of Strangers 2001 Save the last
dance 2000 Down to you 2000 State and Main 1999 10 Things I hate about you 1998
Wicked 1997 The devil's own

    Julia Stiles met tegenspeler Luke Mably als Deense kroonprins. FOTO'S RCV.
Julia Stiles: 'Ik ben er niet echt trots op, maar ik ben geobsedeerd door
royalty.'

LOAD-DATE: June 3, 2004

LANGUAGE: DUTCH

                © 2004 PCM Uitgevers B.V.  All rights reserved.

                               52 of 92 DOCUMENTS

                                Algemeen Dagblad

                                  June 2, 2004

Bovenmatig begrip

BYLINE: MW. A. AARNOUTSE, VEENENDAAL.

SECTION: Trefpunt; Pg. 09

LENGTH: 183 words


    Geen begrip voor de dader (AD Trefpunt, 28-5). Het bovenmatige begrip voor
daders van (seksuele) misdrijven is in de vorige eeuw opgedrongen door een
aantal psychologen, welzijnswerkers en andere geitenwollensokken-dragers die
meer medelijden hadden met daders dan met slachtoffers. Een belangrijk deel van
de gewone burgers moest hier niets van hebben. De roep om zwaardere straffen en
begeleiding van slachtoffers is langzamerhand afgedwongen door nuchter denkende
Nederlanders inclusief de mensen rondom slachtoffers.

    De ontvoerder van Wei Wei is een recidivist. Voor de behandelaars van deze
categorie staat blijkbaar nog steeds de dader centraal. Die mag vooral geen
levenslang krijgen. De slachtoffers die worden gemaakt krijgen dat wel: Ze
moeten hun ervaring 'een plekje geven', zijn voor heel veel meelevende kijkers
herkenbaar in beeld gebracht en blijven mede daardoor de rest van hun leven echt
slachtoffer. Niet de waan van de dag verandert de houding tegenover de dader van
een dergelijk misdrijf. Die houding is altijd dezelfde geweest en gebleven. Het
slachtoffer telt.

LOAD-DATE: June 2, 2004

LANGUAGE: DUTCH

                © 2004 PCM Uitgevers B.V.  All rights reserved.

                               53 of 92 DOCUMENTS

                                Algemeen Dagblad

                                  May 29, 2004

Wei Wei (9)

BYLINE: CHRIS HOTTENTOT, SPIJKENISSE.

SECTION: Trefpunt; Pg. 13

LENGTH: 185 words


    De Nederlandse verzorgingsstaat is te ver doorgeschoten.

    Niet het gewone volk lijkt te worden beschermd, eerder de veroordeelde
tbs'er.

    De ontvoerder van Wei Wei Hu keerde op 11 mei niet terug in de kliniek. Het
recht op privacy weegt waarschijnlijk zwaarder dan het recht op veiligheid. In
plaats van de media in te lichten over deze ontsnapte tbs'er, is men slechts een
procedure gestart. Indien een reeds eerder veroordeelde tbs'er de benen neemt,
is het verstandig uit te gaan van het ergste. Hij doet dit niet zomaar. Het
inlichten van de media was in dat geval een logische stap geweest.

    Maar niet voor de overheid, die deze man in bescherming neemt tegen de
buitenwereld. Dat zij niets heeft geleerd van dit voorval, blijkt wel uit de
reacties van minister Donner die, desondanks, tbs'ers blijft beschermen. Neem
dan LPF'er Joost Eerdmans. Zijn opmerking, om zedendelinquenten nooit meer vrij
te laten of chemisch te castreren, valt in betere aarde. Duidelijk is dat het
huidige tbs-stelsel tekort schiet.

    Het wordt tijd dat de bevolking weer wordt beschermd en niet de dader.

LOAD-DATE: May 29, 2004

LANGUAGE: DUTCH

                © 2004 PCM Uitgevers B.V.  All rights reserved.

                               54 of 92 DOCUMENTS

                                Algemeen Dagblad

                                  May 24, 2004

Aap is uit, kaal is ideaal

BYLINE: DOOR KOEN HAEGENS

SECTION: Economie; Pg. 11

LENGTH: 489 words


    Met de zomer in aantocht gaat het bij steeds meer mannen kriebelen. De
haren, wel te verstaan, met name op de rug en de borst. De commercie vaart wel
bij het nieuwe, gladde schoonheidsideaal.

    Amsterdam -Een 'e-nor-me' toename ziet Edwin Dadema van The Care Industry in
Amsterdam in het aantal mannen dat zich laat ontharen. Daarbij beperkt lang niet
iedereen zich tot de rug. Ook borst en buik moeten eraan geloven, en soms zelfs
het schaamhaar. 'Vroeger was het taboe, toen was ontharen alleen iets voor de
gay-scene. Tegenwoordig zie je steeds meer heteromannen die het doen.'

    Harde cijfers zijn er niet, maar een rondvraag langs klinieken en
schoonheidssalons leert dat steeds meer mannen voor glad gaan. Dat kan
definitief, door middel van behandelingen met laser of lichtflitstherapie. Maar
ook de vraag naar harsbehandelingen neemt toe, zeker met de zomer in aantocht,
weet kenner Cornee Hendrikx.

    Hendrikx heeft een eigen kliniek in Breda en geeft cursussen over cosmetiek
voor mannen. 'Harsstrips bij mannen thuis zie ik nog niet zo snel gebeuren, maar
de drempel voor ontharen verdwijnt zeker.'

    Dat betekent niet dat alle mannen in Nederland plotseling ' s ochtends in de
badkamer de oksels staan te scheren. Een kleine groep fungeert als trendsetter
en gaat heel ver in het ontharen. De 'gewone' man beperkt zich tot de rug, en
laat het vaak bij uitdunnen.

    Voor dergelijke behandelingen krijgen ze bij Laser Aesthetic in Haarlem alle
lagen van de bevolking over de vloer. 'Dat gaat van kraanmachinist tot
tandarts', vertelt een medewerker. Het is volgens hem niet alleen een modegrill.
'Soms groeien de haren in, of durven mannen zich jarenlang niet op het strand te
vertonen vanwege hun beharing.'

    Desondanks lijkt het veranderende schoonheidsideaal de voornaamste oorzaak
van de gladheidshype. Commerciele belangen spelen hierbij zeker, denkt ook
socioloog Gert Hekma van de Universiteit van Amsterdam. Zo kost het ontharen van
de rug zo'n vier-tot vijfhonderd euro per sessie. Het aantal behandelingen dat
nodig is kan varieren van vier en zeven keer. Een flinke smak geld dus, en dan
zijn de prijzen tegenwoordig nog flink gezakt als gevolg van de toegenomen
concurrentie.

    'Maar het gaat zeker ook om een oprechte behoefte bij mannen', zegt Hekma.
Dat is ook de overtuiging van Erwin Dadema van de Care Industry. Hij wordt 'heel
vrolijk' van de groeiende populariteit van ontharen.

    'Dat is niet alleen om financiele redenen. De behoefte van mannen om zich te
verzorgen was er altijd al. Nu is er ook de acceptatie.'

    Maar wat te doen als het schoonheidsideaal weer verandert in harig? 'Tja,
dat zou jammer zijn voor iedereen die zich heeft laten behandelen. Want het is
wel definitief', zegt Dadema. Gelukkig heeft de branche al een oplossing paraat,
zij het met opnieuw een fors prijskaartje: sommige klinieken bieden naast
ontharingsbehandelingen ook haarimplantaten.

    FOTO ANP

LOAD-DATE: May 24, 2004

LANGUAGE: DUTCH

                © 2004 PCM Uitgevers B.V.  All rights reserved.

                               55 of 92 DOCUMENTS

                                Algemeen Dagblad

                                  May 22, 2004

Opera als zomerhit ; Aida publiekstrekker sinds 1913

BYLINE: DOOR CAREL BRENDEL

SECTION: Reizen; Pg. 35

LENGTH: 1645 words


    Voor operaliefhebbers is de Arena in het Italiaanse Verona een waar
bedevaartsoord. De akoestiek is niet subliem, maar het visuele spektakel maakt
dat meer dan goed. AD Reizen bezocht Aida, het vaste succesnummer.

    Een goudkleurige piramide draait op gezette tijden om zijn as. Grote sfinxen
zijn voorzien van schijnwerpers, die voor romantisch licht zorgen in de
historische hoofdstad van de farao's. Op de achtergrond waken reusachtige
beelden van de goden Isis en Osiris.

    In de Arena van Verona zijn de bezoekers van Aida verzekerd van groot
spektakel. Het toneel biedt ruimte aan 500 figuranten, die zingend, dansend of
marcherend de noodlottige liefde tussen de dappere krijgsheer Radames en de
Ethiopische slavin Aida omlijsten. Als het duo door toedoen van de jaloerse
prinses Amneris de laatste ademtocht uitzingt, wijst de klok kwart voor een in
de nacht aan. Een lange maar onvergetelijke zomeravond loopt ten einde.

    De opera Aida van Guiseppte Verdi en de Arena van Verona zijn aan elkaar
vastgeklonken sinds 1913. In dat jaar lanceerden de plaatselijke tenor Giavanni
Zenatello en zijn vrouw Maria Gay een stoutmoedig initiatief. Zij stelden voor
om de 100ste geboortedag van de grote componist te vieren met speciale
voorstellingen van Aida in de Arena, die in de eerste eeuw na Christus was
gebouwd voor wagenrennen en gladiotorengevechten.

    Na de val van het Romeinse Rijk werd het stadion nog maar weinig gebruikt.
De antieke arena bleef bouwkundig in goede staat, maar stond er verder verloren
bij. Zenatello wist het volk voor zijn project te winnen. En zo werd Aida (met
de bedenker als Radames en Maria Gay als Amneris) op 10 augustus 1913 voor het
eerst uitgevoerd in de Arena. Ook toen al waren er reusachtige decorstukken:
obelisken, sfinxen en zuilen. De premiere trok 25.000 liefhebbers onder wie
componisten als Puccini en schrijvers als Kafka. De akoestiek bleek stukken
beter dan voorspeld. Dat jaar waren er nog zeven uitverkochte uitvoeringen en
werd een basis gelegd voor het jaarlijkse festival, dat Verona tot een culturele
en toeristische zomerhit heeft gemaakt.

    De Arena is de plek waar de Grieks-Amerikaanse sopraan Maria Callas kort na
de Tweede Wereldoorlog haar doorbraak forceerde. En het is nog altijd de plaats,
waarheen operaliefhebbersuit de hele wereld een pelgrimage maken -met in hun
voetspoor toeristen, die hun vakantie aan het Gardameer willen opfleuren met een
muziekavond in een historische ambiance.

    Elk jaar komen er bijna 600.000 bezoekers af op een kleine 50 uitvoeringen.
Op het podium staan solisten die hun sporen hebben verdiend. Huisregisseur
Franco Zeffirelli -die nog met Callas heeft gewerkt -staat garant voor de
decors, de belichting en de mise en scene.

    Een festival zonder Aida is ondenkbaar. Daarnaast staan dit jaar de
Verdi-klassiekers Il Trovatore, La Traviata en Rigoletto op het programma,
aangevuld met Madama Butterfly van Giacomo Puccini en een recital door de
Spaanse toptenor Placido Domingo (4 augustus).Een Avondje Arena begint ' s
middags al met een dwaaltocht door de prachtige binnenstad van Verona met zijn
kerken, paleizen, binnenplaatsen en pleinen, verbonden door een wirwar van nauwe
straatjes. De stad dankt haar welvaart aan haar strategische ligging, langs de
drukke handelsroute over de Brenner, de laagste pasverplaatstsage over de Alpen.

    Niet ver van het centrale plein is een andere trekpleister van Verona te
vinden; het huis waar volgens de overlevering Julia heeft gewoond inclusief het
balkon waarop zij de vurige lofzangen van Romeo moest aanhoren. De muren van de
binnenplaats zijn volgekalkt met de namen van paren, die hun liefde betuigen met
graffiti of haastig gekrabbelde briefjes.

    Het toeristische zwaartepunt

    zich in de vooravond naar de Piazza Bra, het autovrije voorplein van de
Arena met zijn terrasjes en restaurants. De minder draagkrachtige bezoekers
wachten af in een naburig park, waar ze de veldflessen kunnen vullen met gratis
bronwater.

    De eerste bezitters van kaartjes in de ongenummerde bovenvakaanvang.ken van
de Arena gaan rond zes uur in de rij staan, hoewel de poorten pas om half acht
open gaan en de voorstelling pas om kwart over negen begint. Het 'gewone volk'
maakt zijn opwachting veelal in Tshirt en korte broek, de rugzakjes en
boodschappentassen gevuld met broodjes, frisdrank en wijn. En natuurlijk met een
kussentje voor de lange zit op de harde stenen.

    De houders van de genummerde plaatsen melden zich kort voor

    In ruil daarvoor wordt van hen een uitgaanstenue verwacht: lange broek of
avondjurk. Tijdens de anderhalf uur wachten hoeft niemand zich te vervelen. Er
is van alles te doen in de orkestbak en er wordt stevig gesleept rond de
decorstukken. Maar bovenal -want in Italie wil het oog ook wat -valt er volop te
genieten van al die mooie, elegant geklede vrouwen, en mannen in scherp gesneden
maatpakken, die hun plaatsen innnemen in de duurste vakken. Dan is het tijd om
het libretto door te nemen.

    Om kwart over negen gaan de toneellichten aan en wordt het tijd voor de
meeslepende operamuziek, die in Verona wordt omlijst met dans en ballet.

    Natuurlijk wordt je onder een aria afgeleid door een omvallende thermosfles,
het gepiep van een (illegaal) meelopende filmcamera, het irritante geflits van
fotografen of het gekuch drie rijen naar achteren. Je hoort af en toe een
schrille klank uit het orkest, een teken dat de akoestiek niet perfect is.

    Maar onvermijdelijk word je bij Aida ondergedompeld in het krijgsgewoel van
de Egyptenaren en Ethiopiers. raak je in verrukking van het klank-en lichtspel
rond de Triomfmars, en laat je je meevoeren met de emoties van Radames, Aida en
Amneris. Met twee lange pauzes laat de ontknoping lang op zich wachten. De
slotscene is er niet minder mooi om. De machtige prinses Amneris boort de
ambities van haar gehate rivale Aida doeltreffend de grond in, maar de innige
liefde tussen Radames en Aida houdt stand tot het tragische einde.

    'Bravo' roepen de duizenden op de tribunes. Terwijl de solisten op het
podium blijven paraderen voor de applaudisserende menigte, zoeken de eerste
bobo's hun gesponsorde BMW's op, buiten op de Piazza Bra. De campinggasten
beginnen de speurtocht hun touring cars. Het bleef nog lang gezellig in de stad.

    Hoe veel kost een kaartje? Dat hangt af van plaats en tijd. Kaartjes voor de
Poltronissime (Superstoelen) kosten E 157 (vrijdag en zaterdag) of E 142 (andere
dagen). Op de tweede rang (Poltrone ofwel Stoelen) zit je voor E 125 of E 114.
Kaartjes voor de genummerde kuipstoeltjes kosten tussen de E 73 en E 104. Het
goedkoopst zijn de Gradinata, ongenummerde plaatsen in de hoogste ring. Hier
kost een kaartje tussen de E 16,50 en E 26,50.

    Hoe kom ik aan tickets? Dat kan online met de credit card via de website van
de Fondazione Arena di Verona(www. arena. it). Bij tijdige bestelling worden de
kaartjes aangetekend toegestuurd. Op de website staan verder aanwijzingen voor
het bestellen van kaartjes per telefoon, en/of met betaling via een
internationale postwissel of bankoverschrijving. In Verona zijn -soms nog op de
dag van de voorstelling -kaartjes te koop bij het hoofdloket van de Arena.

    Rond het Gardameer organiseren reisbureaus, VVV's en vakantiecentra
regelmatig excursies naar Verona, inclusief een voorstelling in de Arena.

    Welke opera's zijn er komend seizoen?Het Zomerfestival 2004 begint op
zaterdag 19 juni met Madama Butterfly en eindigt op 31 augustus. Op het
programma staan verder Aida, Il Trovatore, La Traviata en Rigoletto. De
Arena-website bevat uitgebeide informatie (in het Engels) over opera's, solisten
en musici en ander festivalnieuws.Hoe bereik ik de Arena? Verona ligt op 1200 km
van Utrecht in Noord-Italie langs de snelweg over de Brennerpas. De stad heeft
uitstekende spoor-en vliegverbindingen. Vlak bij de Arena zijn grote
parkeergarages. Een dagkaart kost ongeveer E 12.

    Wat moet ik meenemen? Bij koud weer een plaid, sweater of windjack. Het
loont zich om zelf een zitkussentje, toneelkijker en proviand mee te nemen, want
een blik cola in de Arena kost al gauw E 4. Een programmaboek met een
beschrijving van de opera en de precieze tekst in het Italiaans, Engels, Frans
en Duits kost E 5.

    Waar moet ik nog meer aan denken?De poorten voor de Gradinata, de
ongenummerde plaatsen, gaan om 19.30 uur open. Het loont de moeite om ruim van
tevoren in de rij te staan. Het betekent het verschil tussen een plaatsje
vooraan pal achter de genummerde kuipstoelen of hoog in de nok van het stadion.

    Houders van genummerde plaatsen moeten in passende kledij verschijnen.
Flitsen en filmen is verboden. En het mobieltje moet uit. Roken is verboden.

    Wat gebeurt er als het regent? De voorstelling wordt nooit afgelast voor de
officiele aanvangstijd (21.15 uur). Als de opera wordt gestaakt voor of tijdens
de eerste akte, krijgen de bezoekers hun geld terug.

    Waar vind ik informatie op internet?Website www. arena. it bevat ook
informatie over hotels, restaurants en winkels in Verona. Ook zijn er
aanwijzingen voor lichamelijk gehandicapten.

    Website www. tourism. verona. it van het provinciale verkeersbureau geeft
toeristische achtergrond over Verona en omgeving, inclusief het Gardameer.

    De bond van hoteleigenaren heeft een site voor het reserveren van kamers
(www. cav. vr. it). Een kamer onder de E 100 in Verona is tijdens het festival
moeilijk te vinden. Op deze site staan ook goedkopere hotels buiten de stad. Op
opera. pagina. nl staan links naar Nederlandse reisbureaus, die operareizen naar
Verona verzorgen. Actief zijn onder meer Select Opera & Muziekreizen (030
2318408), Hannick (070 3191929) en Level Travel (010 4512524).

    Zomeravond in Verona, rustig op straat, druk in de Arena. FOTO AP/GIANFRANCO
FAINELLO Net na zonsondergang steken de 16.000 toeschouwers kaarsjes op. FOTO
AP/BARBARA WOIKE

LOAD-DATE: May 22, 2004

LANGUAGE: DUTCH

                © 2004 PCM Uitgevers B.V.  All rights reserved.

                               56 of 92 DOCUMENTS

                                Algemeen Dagblad

                                  May 11, 2004

'Laat Welten in een ambtswoning gaan wonen' ; Politie betaalt mee aan huis
korpschef

SECTION: Trefpunt; Pg. 13

LENGTH: 342 words


    1Is het terecht dat het Amsterdamse politiekorps (en dus de
belastingbetaler) fors meebetaalt aan het huis van de toekomstig korpschef
Welten?

    2 Moet Welten gewoon accepteren dat de huizenprijzen in Amsterdamnu eenmaal
hoger liggen dan in zijn huidige woonplaats Haren?

    Gordana Boet-Aleksic (33), Poortugaal, directieassistent 1 Dit kan niet door
de beugel. Het is flauwekuldat de gewone man moet meebetalen aan zijn riante
onderkomen. Voor dit bedrag zouden ze vele schrijnende gevallen in bijvoorbeeld
de thuiszorg kunnen helpen. Burgemeester Cohen is bij deze van zijn voetstuk
afgevallen.

    2Welten had redelijkerwijs kunnen weten dat de huizenprijzen in Amsterdam
hoger liggen dan in Haren. Kennelijk heeft hij bij het arbeidsvoorwaardengesprek
veel belang gehecht aan zijn wooncomfort, niet beseffende dat dit serieus
genomen zou worden. Kun je het hem kwalijk nemen?

    Ruud Eman (48), Nijkerk, projectmedewerker 1 Amsterdam wil deze meneer
blijkbaar heel graag als korpschef hebben en heeft er een bepaald bedrag in haar
budget voor over. Het zou mij veel verstandiger lijken om mensen in een
dergelijke functie in een gemeentelijke ambtswoning te laten wonen. Zou deze
meneer daar niet in willen, dan kan hij alsnog op eigen kosten een woning in
Amsterdam aanschaffen.

    2Voor de prijs van een parkeerplaats in hartje Amsterdam kan je in Haren
waarschijnlijk een leuke woning kopen. En je laat de nieuwe korpschef toch ook
niet dakloos op een dure parkeerplaats in Amsterdam wonen, hoe geweldig
Amsterdam ook is. Diny Aarnoutse (61), Veenendaal, oud-lerares 1 Dit is nu en
nooit niet terecht. Dit en de andereeisen die zijn ingewilligd, is de schaamte
voorbij. Schril contrast: zaterdag stond in deze krant dat men voornemens is de
ontslagvergoeding voor werknemers te halveren.

    2Zolang Welten niet gedwongen wordt in Amsterdam te gaan werken, is het
normaal de lusten en de lasten voor eigen rekening te nemen. Mijn werkgever
heeft nooit meebetaald aan het begrotingstekort dat onstond. De bank was daar
goed voor.

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                               57 of 92 DOCUMENTS

                                Algemeen Dagblad

                                  May 11, 2004

In de kou

SECTION: Trefpunt; Pg. 13

LENGTH: 197 words


    Dat het voor ondernemers niet alleen moeilijk maar vaak ook duur is van
werknemers af te komen, is een oude klacht van het bedrijfsleven. Met hun
ingrijpende plan de ontslagpremie te halveren, geven de CDA-ministers De Geus
(Sociale Zaken) en Donner (Justitie) wel erg gemakkelijk gehoor aan deze klacht
van ondernemend Nederland.

    Het moet straks veel goedkoper worden personeel aan de kant te zetten. Als
het aan de ministers ligt, hoeven werkgevers straks niet meer een heel
maandsalaris per gewerkt jaar te betalen aan hun ontslagen personeel. Met dit
voorstel laten de twee bewindslieden werknemers, die dezer dagen de broekriem
toch al flink moeten aanhalen, behoorlijk in de kou staan. Terwijl het kabinet
de ontslagbescherming van de gewone man uitkleedt, geeft burgemeester Cohen van
Amsterdam zijn nieuwe korpschef een inkomensgarantie tot aan zijn pensioen. Of
de dure politieman zijn werk goed doet, speelt daarbij kennelijk geen rol. Dat
valt aan niemand uit te leggen. Zolang er in dit land zo duidelijk met twee
maten wordt gemeten, hoeft het kabinet niet op veel steun te rekenen voor het
kortwieken van ontslagpremies.

    Reageren: hoofdredactie@ ad. nl

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                               58 of 92 DOCUMENTS

                                Algemeen Dagblad

                                  May 11, 2004

Ontslagpremie (2)

BYLINE: C. VERLOOP, ROZENBURG.

SECTION: Trefpunt; Pg. 13

LENGTH: 110 words


    Het kabinet gaat gelukkig door met de sociale afbraak van en in Nederland.
De gewone man/vrouw op de werkvloer moet maar zien hoe het verder moet, wil
natuurlijk graag thuis zitten en heeft geen behoefte aan een ontslagpremie die
op een behoorlijke manier aan het aantal dienstjaren is gekoppeld. Gelukkig
wordt voor topmensen goed gezorgd. Die blijven zich bedelen met riante
vertrekregelingen of bonussen waarbij het niet uitmaakt of er een wanprestatie
is geleverd of niet. De grote roerganger Wim Kok heeft immers aangetoond dat het
zo hoort. Denk bijvoorbeeld aan UVW-baas Joustra (krijgt een mooie andere baan)
en Van der Hoeven van Ahold.

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                               59 of 92 DOCUMENTS

                                Algemeen Dagblad

                                  May 11, 2004

Ontslagpremie (3)

BYLINE: R. A. BRUNINGS, ZOETERMEER.

SECTION: Trefpunt; Pg. 13

LENGTH: 79 words


    Natuurlijk, nu weer de ontslagpremies voor de helft. Ik moet toegeven, de
ambtenaren die nu dit weer verzinnen hebben een benijdenswaardige ideeenbus;
waar halen ze het vandaan. Vraagje: geldt dit binnen het bedrijfsleven ook voor
de ontslagpremies van de dames en heren uit de hogere echelons en dus niet
alleen voor de ontslagpremies van 'Jan met de pet', of ben ik dan erg naief? De
Geus zou een prima vent zijn voor Albert Heijn: hij blijft op de kleintjes
letten.

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                               60 of 92 DOCUMENTS

                                Algemeen Dagblad

                                  May 10, 2004

Vlaamse socialisten komen Paars prediken

BYLINE: DOOR ONZE CORRESPONDENT JORIS VAN POPPEL

SECTION: Binnenland; Pg. 06

LENGTH: 575 words


    Vier Belgische ministers en hun partijleider kwamen het afgelopen weekeinde
in Rotterdam de 'mensonterende toestanden' onder het kabinet-Balkenende
aanklagen.

    'Waar bemoeien die Belgen zich mee?'

    Rotterdam -Een belediging voor Balkenende? 'Nee', zegt Steve Stevaert,
leider van de Vlaamse socialisten in de dubbeldeksbus op de brug bij Moerdijk.
'Ik noem uw premier rechts en conservatief.Als ik hem links en progressief zou
noemen, dan zou hij zich pas beledigd voelen.'

    ' Steve Stunt' -zoals de voormalige cafebaas uit Hasselt bekendstaat -schuwt
de controverse niet. De voorman van de partij SP. A -al vijf jaar in een paarse
coalitie -is op verkiezingscampagne in Nederland. Hij wil aantonen tot welke
misere een regering van liberalen en christen-democraten leidt. Dat moet de
Vlamingen ertoe brengen bij de aanstaande regionale verkiezingen socialistisch
te stemmen.

    Oorspronkelijk wilde Stevaert bussen vol Vlamingen door Nederlandlaten
rijden. Die zouden ' gewone Nederlanders' alledaagse vragen kunnen stellen over
bijvoorbeeld de kosten van kleuteronderwijs, een treinkaartje of doktersbezoek.
'Zodat iedereen zelf kan vaststellen hoe het leven is zonder socialisten in de
regering', aldus de Vlaming. Door de Belgische kieswetgeving -reisjes aanbieden
is verboden -moest Stevaert zijn plannen bijstellen. De bussen werden een bus,
de gewone Vlamingen journalisten. Daarmee trok hij zaterdag naar Rotterdam, waar
PvdA-partijleider Wouter Bos hem enthousiast verwelkomde.

    Het bezoek leidt tot bizarre taferelen. Tussen de marktkraampjes op de Blaak
voeren naast D66, SP en PvdA opeens ook Belgen campagne. In het kielzog van
Stevaert zijn enkele Vlaamse christen-democraten naar Rotterdam gekomen, met een
caravan. Het 'ramptoerisme' van de socialisten noemen ze 'grotesk en
misplaatst'. 'Stevaert bezoekt zijn eigen ellende', aldus Vlaams oppositielid
Bart de Wever. 'Wij zien hier juist wat acht jaar paars in Nederland heeft
aangericht.' Veel omstanders lijken het daarmee eens. 'Waar bemoeien die Belgen
zich mee?', zegt een man die een lijst van 56 projecten bij zich heeft. 'Die
zijn allemaal pas van de grond gekomen sinds de PvdA hier uit het bestuur is
gegooid.'

    Stevaert geeft toe dat sommige dingen in Nederland beter zijn geregeld. Maar
kijk bijvoorbeeld naar de inkomenstoets voor nieuwkomers die Rotterdam wil
invoeren. 'Mensonterend', noemt hij dit plan. 'Socialisten zouden daar nooit mee
instemmen.' Ook op de bezuinigingen in het openbaar vervoer heeft hij kritiek.
'Jullie gaan de verkeerde richting uit', zegt hij als Wouter Bos hem meldt dat
Rotterdam daarop 20 miljoen wil bezuinigen.'Openbaar vervoer dient niet om geld
mee te verdienen, maar om mensen te vervoeren. Het levert bruto nationaal geluk
op.'

    Wouter Bos beaamt het graag. 'Lege bussen laten rijden, dat is pas
belastinggeld over de balk gooien. Gemeenten in Nederland moeten kunnen
experimenteren met gratis openbaar vervoer.' Volgens een aanwezige
vertegenwoordiger van het Rotterdamse vervoerbedrijf RET is dat in zijn stad
geen optie. 'In de spits zit de metro al propvol. Nog meer passagiers vervoeren
vereist grote investeringen in metrostellen en stations.' Stevaert raakt niet
van slag. 'Dan moeten jullie het zeker doen', zegt hij gepassioneerd. 'Maak de
metro gratis in de daluren en je krijgt meer ruimte in de spits. Gratis levert
op!'

    Steve Stevaert, alias Steve Stunt, leider van de Belgische socialisten.

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                               61 of 92 DOCUMENTS

                                Algemeen Dagblad

                                  May 7, 2004

Rentespookje groeit uit tot spook ; WALL STREET

BYLINE: VAN EEN ONZER VERSLAGGEVERS

SECTION: Beurs; Pg. 13

LENGTH: 338 words


    New York -De werkgelegenheidscijfers die vandaag aan het eind van de dag
worden gepubliceerd, zorgden ervoor dat de handel op de Amerikaanse beurzen
gisteren niet van de grond kwam. De indices noteerden rode eindcijfers door de
angst voor een te hoge groei van de werkgelegenheid. Op zich is een sterke groei
van de werkgelegenheid altijd mooi nieuws voor de gewone burger, maar de beurzen
hebben er een haat & liefderelatie mee. Een forse stijging betekent immers dat
de economie op volle toeren draait, waardoor de inflatie en dus op termijn ook
de rente omhoog zal gaan.

    Vooral dat laatste onderdeel maakt beurzen nerveus. Een hogere rente is
slecht voor de aandelenkoersen, omdat beleggers hun geld onderbrengen op de
obligatiemarkt. Daar zijn de winsten hoger. Een extra verstorend element is de
fors hogere olieprijs die de inflatie alleen maar versterkt. waarschijnlijk zal
de Amerikaanse centrale bank (Fed) de rente in augustus verhogen.

    De Dow Jones verloor gisteren 0,7 procent op 10241, terwijl hightechcollega
Nasdaq een min van 1 procent presenteerde op 1937 punten. Beleggers waren
gisteren zeker niet onder de indruk van cijfers over het aantal aanvragen voor
een WW-uitkering. Dat daalde in de afgelopen week naar 315.000, het laagste
niveau in meer dan drie jaar. Ook dat is volgens sommige beleggers een teken dat
de rente omhoog zal gaan. Een Amerikaanse rechter heeft gisteren een
oud-medewerkster van de voormalige energiegigant Enron veroordeeld tot een jaar
gevangenisstraf. Het gaat om Lea Fastow, de vrouw van de voormalige financiele
Enron-topman Andrew Fastow. Enron ging eind 2001 onderuit na grootschalige
boekhoudfraude.

    Lea Fastow legde eerder op de dag een schuldbekentenis af. Voor een
rechtbank in Houston gaf ze toe dat ze gesjoemeld had met een
belastingteruggave. De rechter legde haar de maximumstraf op. Als ze die heeft
uitgezeten, moet haar echtgenoot de gevangenis in. Andrew Fastow was nauw
betrokken bij de fraude bij Enron. Hem wacht een veel zwaardere straf.

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                               62 of 92 DOCUMENTS

                                Algemeen Dagblad

                                  May 6, 2004

Dodenherdenking

BYLINE: AYAAN HIRSI ALI

SECTION: In het nieuws; Pg. 03

LENGTH: 437 words


    Naast allen die in de oorlog met nazi-Duitsland zijn omgekomen, herdenken we
op 4 mei vooral de slachtoffers van de jodenvervolging. De nazi's beschouwden
joden als mensen van een minderwaardig ras. Ze weerden hen uit het
maatschappelijk leven en ontzegden hun de toegang tot openbare voorzieningen.
Joden kregen een gele ster opgeplakt en werden gemolesteerd door medeburgers.
Het eindigde ermee dat ze naar concentratiekampen werden gevoerd en omgebracht.
Naar schatting zijn zes miljoen joden vermoord.

    Hitler handelde niet in zijn eentje. Hij werd bijgestaan door gewone mensen.
Mannen en vrouwen die hun buren verraadden, die vonden dat de vriendjes en
vriendinnetjes van hun kinderen de dood verdienden. Hoe kon dat?

    Met deze vraag worstelt Europa sinds de Tweede Wereldoorlog. Men is het
erover eens dat Europa eeuwenlang in de greep is geweest van een antisemitisme
dat om de zoveel tijd leidde tot een collectieve uitbarsting van geweld tegen
joden. De les van de Tweede Wereldoorlog is dat we dit soort massahysterie
moeten zien aankomen. Als maar genoeg mensen haatgevoelens tegenover bepaalde
bevolkingsgroepen cultiveren en actief verspreiden dan weten we dat ze daar ook
praktisch uitvoering aan kunnen geven.

    Dat is in Rwanda gebeurd. De Hutu's dachten in 1995 dat het tijd werd de
Tutsi's uit te roeien en pleegden een massamoord van ongekende omvang. Miljoenen
mensen ter wereld belijden het islamitische geloof. Jaren achtereen wordt vanuit
Arabische landen en Iran een gerichte campagne gevoerd die de strekking heeft
dat de joden verantwoordelijk zijn voor al hun ellende. In talloze gebedshuizen
van Indonesie tot Pakistan, van Afghanistan tot Egypte, zelfs in Zuid-Afrika en
Nigeria, wordt dagelijks dezelfde boodschap herhaald: O Allah vernietig de
joden. Europa telt omstreeks 10 miljoen moslims. Een aanzienlijk deel van hen
krijgt de boodschap dat joden geen mensen zijn, maar duivels, bezetters,
machtswellustelingen. Veel Europese moslims vinden dat zelf ook. In landen als
Frankrijk en Nederland gaan islamitische burgers van passieve jodenhaat over tot
daden als het bekladden van synagogen en het molesteren van joodse burgers.

    Op een aantal vmbo-scholen in Nederland hebben leerkrachten ervan afgezien
les te geven over de holocaust, omdat moslimleerlingen die lessen ernstig
verstoren.

    Wie de lessen van de Tweede Wereldoorlog serieus neemt en weet dat gewone
burgers in staat zijn zich te verenigen in haat en massamoord, moet deze
signalen van een herlevend antisemitisme in Europa serieus nemen en actief
bestrijden.

    Dan heeft 4 mei werkelijk betekenis.

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                               63 of 92 DOCUMENTS

                                Algemeen Dagblad

                                  May 6, 2004

Balkenende/Kok (2)

BYLINE: G. BERGER, NIEUWERKERK A/D IJSSEL.

SECTION: Trefpunt; Pg. 11

LENGTH: 97 words


    'Kritiek op Kok van Balkenende en Bos' (AD, 3-5). Idealen nastreven is een
te prijzen eigenschap. Idealen aanpassen mag, maar overstappen van het ene
uiterste naar het andere geeft te denken. Kok is groot geworden door op te komen
voor de belangen van de gewone man. Door de stemmen van die gewone man op het
pluche gekomen onder het motto de belangen vanuit een ander perspectief te
behartigen. Het bekende 'kwartje' deed die gewone man al pijn. Dat hij nu als
commissaris schaamteloos instemt met inkomensverhogingen die niet te plaatsen
zijn, is niet aanvaardbaar.

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                               64 of 92 DOCUMENTS

                                Algemeen Dagblad

                                  May 1, 2004

Een heel eigen, corrupte charme ; Angst voor Turkije drijft Cyprus in de armen
van Europa

BYLINE: DOOR CARL STELLWEG

SECTION: Achtergrond; Pg. 21

LENGTH: 939 words


    De Europese Unie is een puntzak. Het uiterste zuiden en oosten vallen
praktisch samen op Cyprus. Betekent deze aardrijkskundige eigenaardigheid ook
dat de EU op het eiland leeft? Nou nee.

    MAANDAG, een uur of half tien ' s avonds op de kustboulevard van Limassol.
Een sportwagen met open dak stopt met piepende remmen naast de eenzame
voetganger. Die houdt zijn pas in, al ruikt hij meteen onraad.

    'Meneer, mag ik u wat vragen?', klinkt het op geforceerd aangename toon uit
de glanzend zwarte bolide. Een al even glanzend, kaalgeschoren hoofd buigt zich
naar de aangesprokene. 'Uit Holland? Very good. Ajax, Feyenoord, Piejesvie.' Dan
komt de bestuurder tot zaken. Hij overhandigt een soort visitekaartje dat een
stel borsten van onwaarschijnlijke afmetingen toont, vergezeld van de tekst
'Temptation Club'.

    'Wij hebben vanavond een prachtige show', gaat het hoofd verder. Diepe
verbazing als de voorbijganger uit Holland onmiddellijk afwijzend reageert.
Meneer houdt zeker niet van meisjes, luidt de conclusie. Waarop de zwarte
sportwagen brullend optrekt, op zoek naar een nieuw slachtoffer.

    Welkom in Limassol, de grootste haven van Cyprus en per 1 mei de
zuidelijkste stad van de Europese Unie. Een rommelige badplaats van 240.000
inwoners die in 1972, toen de stad nog maar 80.000 zielen telde, al om zijn
'opgewekte vulgariteit' werd geprezen door de Britse schrijver Colin Thubron.

    Die opgewektheid is er in de loop der jaren misschien een beetje afgegaan.
En dan hebben we het niet eens over de grotehotels langs de kust die een sleets
geraakte wereld van Peter Stuyvesant bieden aan een voornamelijk Britse
middenklasse in Hawai-overhemd. Noch over de luidruchtige karaoke-bars met een
al even gedateerd Abba-en Barry Manilow-repertoire. Noch over de mislukte
taverna's waar de hamburger de moussaka en tzatziki heeft verdrongen. En zelfs
niet over de pubs waar in het weekend de verrichtingen van Arsenal en Manchester
United, maar ook van mindere goden als Wigan Athletic, op een grootbeeldscherm
zijn te volgen. Dat hele circus bezorgt de inwoners van Limassol een weinig
hoogstaande, maar wel prettige en relatief onschuldige bron van inkomsten.

    Anders is het gesteld met de prostitutie die zich de laatste jaren in het
kielzog van rijke Russen in de stad heeft gevestigd. Die raakt het sociale leven
in zijn vezels. Dat vindt althans Herodotos Georgiou, hoofd van een nieuw
voorlichtingsbureau over de Europese Unie van de gemeente Limassol.

    Een nacht met een beeldschone Russische kost hier volgens hem niet meer dan
50 tot 60 dollar, al bezweert hij niet uit eigen ervaring te spreken. Waarom dat
tarief zo laag is? Door een overaanbod, vermoedt Georgiou. 'In elk geval is het
effect desastreus. Het maakt dit soort genoegens voor de gewone man betaalbaar.
Let wel, we hebben het hier over prostitutie van hoge kwaliteit, als ik het zo
mag uitdrukken. Cypriotische mannen wordt het hoofd op hol gebracht, verlaten
hun vrouw, breken met hun gezin. De Russen hebben na de ineenstorting van het
communisme ons eiland met hun offshorebedrijven veel welvaart bezorgd. Maar hun
meisjes hadden ze beter thuis kunnen laten.'

    De ambtenaar hoopt dat het lidmaatschap van de EU de Russische invloed zal
terugdringen. 'De relatie tussen ons en de Russen is innig. Dat komt vooral
omdat Turkije een historische vijand is van Rusland. Onze nieuwe Europese
familieledenzullen ons minder rijkdom verschaffen, maar ons op den duur
misschien ook minder vatbaar maken voor de wereld van het snelle geld. Al zullen
de meeste Cyprioten de voordelen daarvan niet dadelijk inzien. Sterker nog: ze
zien helemaal niet het praktische nut in van een EU-lidmaatschap.'

    Navraag leert dat de EU inderdaad geen geestdrift losmaakt bij de inwoners
van Limassol. 'De grenzen zullen opengaan voor armoedzaaiers uit de Derde Wereld
en Oost-Europa', voorspelt de met een Brit getrouwde Maria Stephenson in haar
benauwde acquisitiekantoortje van de Cyprus Weekly. 'Wie zit daar op te wachten?
En dat is nog niet alles. Allerlei tarieven zullen stijgen. Zal hetzelfde gelden
voor onze salarissen? Die stellen weinig voor, vergeleken met wat er in het land
van mijn man wordt verdiend.'

    Zo gaat het geklaag door. Over de btw, tot voor kort onbekend op Cyprus.
Over de accijnzen op benzine, op sigaretten. Over knellende Brusselse
regelgeving. De Cyprioten, die een tamelijk zorgeloos, comfortabel leven gewend
zijn en zich zwierige kosmopolieten wanen, hebben aan dit alles geen behoefte.
Ze zien niet in wat er voor hen te halen valt bij de EU. Want door hun hoge
levensstandaard -veel hoger dan op een eiland van vergelijkbare omvang als Kreta
-zullen Europese structuurfondsen grotendeels aan Cyprus voorbijgaan.

    Er is eigenlijk maar een reden waarom de Cyprioten toch hechten aan opname
in de grote Europese familie: de angst voor hun Turkse eilandgenoten. Aan
Herodotos Georgiou de taak zijn stadgenoten duidelijk te maken dat Europa meer
dan politieke voordelen biedt.

    Dat zal niet meevallen. Goed, vrije vestiging in andere Europese landen ligt
in het verschiet. 'Maar wie wil dit prachtige eiland verlaten? En wie wil vrije
concurrentie als de staat je een baan bezorgt die je pas kwijtraakt als je
sterft en die zorgt dat je al om twee uur ' s middags vrij bent? Ons landje is,
zoals de meeste kleine landen, sterk gecentraliseerd. Er is een topzware
overheid, die een groot aantal monopolies bezit. Die overheid strijkt daardoor
reusachtige winsten op. Dat dit een enorme verspilling inhoudt, zal moeizaam tot
mijn landgenoten doordringen.'

    Op pagina 23 Limassol: een kruispunt van beschavingen

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                               65 of 92 DOCUMENTS

                                Algemeen Dagblad

                                 April 30, 2004

Eenzaam aan het hof

BYLINE: DOOR JOB VAN DE SANDE

SECTION: Binnenland; Pg. 05

LENGTH: 841 words


    Pieter van Vollenhoven was de eerste gewone Nederlander die trouwde met een
Oranje. Als burger aan het hof kreeg hij het niet gemakkelijk. Vandaag viert
'meester Pieter' zijn 65ste verjaardag.

    Den Haag -Bij haar uitvaart liep Pieter van Vollenhoven vlak achter de baar
van koningin Juliana. Hij droeg het uniform van adjudant in buitengewone dienst.
Een functie die Juliana hem ooit zelf had gegeven. Het persoonlijke eerbetoon
benadrukte de bijzondere band die hij had met zijn schoonmoeder.

    Ze waren op dezelfde dag jarig. Op Koninginnedag werden beiden steevast
vrolijk toegezongen. Maar Juliana was voor vooral een bondgenoot in een
vijandige omgeving, vertelde hij vorige week in een interview met NRC
Handelsblad. Volgens Van Vollenhoven was hij zonder haar niet met prinses
Margriet getrouwd: 'Wij danken ons huwelijk aan mijn schoonmoeder.'

    Voor de buitenwacht leek het een sprookje. Maar de liefde tussen prinses
Margriet en Pieter van Vollenhoven stuitte aanvankelijk op veel verzet aan het
hof. De heersende opvatting was dat Oranjeprinsessen hoorden te trouwen met
adellijke lieden, bij voorkeur van buitenlandse komaf. Als zoon van een
Rotterdamse fabrieksdirecteur was Van Vollenhoven allesbehalve 'ebenbuertig'.

    Vooral prinses Beatrix wilde niets van hem weten. Ze hoorde het nieuws van
hun verloving aan de telefoon op Curacao. Volgens getuigen begon de kroonprinses
te huilen en te stampvoeten. Overigens was ze een paar maanden later zelf
verloofd met Claus von Amsberg, die evenmin beschikte over de juiste adellijke
papieren.

    Dat het toch tot een huwelijk kwam, is volgens Van Vollenhoven dus te danken
aan Juliana. Zij gruwde van ouderwetse conventies en stond pal achter het
verliefde stel. Toch heeft Van Vollenhoven naar eigen zeggen jarenlang veel
verzet gevoeld aan het hof en daarbuiten. Terwijl prins Claus kon rekenen op
uitgebreide begeleiding als aanstaande echtgenoot van de kroonprinses, moest Van
Vollenhoven zelf zijn weg vinden.

    Ook de vraag of Van Vollenhoven een titel moest krijgen, leverde veel gedoe
op. In het kabinet waren de meningen verdeeld. Uiteindelijk bleef Van
Vollenhoven titelloos en zou hij de rest van zijn leven als 'meester Pieter'
worden aangesproken. Vooral in het buitenland, waar vaak minder terughoudend met
titels wordt gestrooid, leverde dat nog wel eens bizarre situaties op. Niet
zelden werd hij aangesproken als de secretarisvan prinses Margriet.

    Het heeft lang geduurd voor Van Vollenhoven zich op zijn gemak voelde in de
koninklijke familie. Pas na haar troonsbestijgingleek koningin Beatrix meer
waardering te krijgen voor haar zwager. Samen met Margriet nam hij tal van
koninklijke taken voor zijn rekening, zoals recepties aflopen en linten knippen.
Vooral als het slechter ging met prins Claus kon Beatrix terugvallen op
'Apeldoorn'.

    Pas halverwege de jaren 70 vond Van Vollenhoven een passende functie als man
van prinses Margriet. Hij werd adviseur van de minister van Verkeer op het
gebied van de verkeersveiligheid. Door de jaren ontwikkelde hij zich tot een
vasthoudend pleitbezorger voor onafhankelijk onderzoek naar (verkeers) rampen.
Dat hij daarbij regelmatig in botsing kwam met het kabinet, deerde Van
Vollenhoven allerminst.

    Bij de bevolking viel hij echter vooral op door zijn muzikale bezigheden.
Met Pim Jacobs en Louis van Dijk vormde hij de Gevleugelde Vrienden. Hun
pianoconcerten, die veel geld opbrachten voor goede doelen, sloegen aan bij het
grote publiek. Dat hij zich in deftige kringen minder populair maakte, leek Van
Vollenhoven weinig te interesseren. Als verloofde van prinses Margriet was hij
immers al gewend geraakt het mikpunt van spot te zijn.

    P E R S O N A L I A Pieter van Vollenhoven Geboren: 30 april 1939 te
Schiedam trouwde op 10 januari 1967 in Den Haag met prinses Margriet vier zonen:
Maurits, Bernhard, Pieter-Christiaan en Floris 1959 eindexamnen gymnasium aan
Montessorilyceum in Rotterdam 1959-1965 studie Nederlands recht aan
Rijksuniversiteit Leiden 1966 vervult dienstplicht bij de Juridische Afdeling
Staf Bevelhebber der Luchtstrijdkrachten in Den Haag.

    1967 militaire vliegopleiding op vliegbasis Gilze-Rijen.

    1975 adviseur van de minister van Verkeer en Waterstaat op het gebied van de
verkeersveiligheid.

    Later wordt hij benoemd tot voorzitter van de Raad voor de
Verkeersveiligheid.

    Nevenfuncties: o. a.

    Voorzitter van het Nationaal Restauratiefonds Voorzitter van de Stichting
Maatschappij, Veiligheid en Politie.

    Voorzitter van het Nationaal Groenfonds Hobby's: muziek, golf en duiken

    Pieter van Vollenhoven heeft gisteravond de hoogste Nederlandse
onderscheiding ontvangen. De echtgenoot van prinses Margriet werd ter
gelegenheid van zijn 65ste verjaardag (vandaag) benoemd tot Ridder Grootkruis in
de Orde van de Nederlandse Leeuw. Premier Balkenende reikte de onderscheiding
uit tijdens een feestavond in het Circustheater in Scheveningen. Daarbij waren
ook koningin Beatrix en veel andere leden van de koninklijke familie aanwezig.
FOTO MARCO OKHUIZEN

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                               66 of 92 DOCUMENTS

                                Algemeen Dagblad

                                 April 29, 2004

Respect voor de vlag

BYLINE: DOOR PAUL HOVIUS

SECTION: Uw goed recht; Pg. 15

LENGTH: 991 words


    Dinsdag gingen de vlaggen uit voor prins Willem-Alexander, morgen is dit het
geval ter gelegenheid van Koninginnedag. Volgende week gebeurt hetzelfde op 4
mei (dodenherdenking) en 5 mei (bevrijdingsdag). Straks gaan de tassen weer de
mast in. Maar kennen we nog de regels voor correct vlaggen? Een stukje
bijscholing.

    Waar voor het vlaggen op rijksgebouwen duidelijk omschreven instructies
bestaan, is voor de gewone burger het uithangen van de vlag vooral een kwestie
van etiquette, fatsoen en wellevendheid.

    Wie met die ongeschreven regels -uit onbekendheid of onverschilligheid -een
loopje neemt, komt daarmee gewoon weg. Noch in het Wetboek van Strafrecht, noch
in de Algemene Plaatselijke Verordeningen zijn regels te vinden waarbij er een
sanctie staat op het onjuist vlaggen.

    De Nederlandse vlag is een symbool en staat voor de eenheid en de
onafhankelijkheid van het Koninkrijk der Nederlanden. Waar de vlag op Nederlands
grondgebied wappert, behoort zij een ereplaats te hebben.

    Over de oorsprong van de geschiedenis van de Nederlandse vlag doen
verschillende verhalen de ronde. De een wijst naar het einde van de
middeleeuwen, toen de hertog van Bourgondie in deze contreien de scepter
zwaaide. Hij voerde een witte vlag met daarop een rood kruis. Ook de vlag van
Zeeland waarin het rood, wit en blauw figureert, wordt als bron gezien. Tijdens
de Tachtigjarige oorlog en het daarbij behorende verzet van Willem van Oranje
tegen de Spanjaarden kwam het oranje, wit en blauw in gebruik. Deze 'Princevlag'
gold als een verzetssymbool. In het midden van de zeventiendeeeuw was het
rood-witblauw gemeengoed. Tegenwoordig zijn versieringen op de vlag, een zeer
schaarse bij Koninklijk Besluit te nemen uitzondering daargelaten, niet meer
toegestaan. Destijds trof men vaak de letters P. P. P. aan. Dat betekende Pugno
Pro Patria, Ik strijd voor het vaderland.

    Bij Koninklijk Besluit van 19 februari 1937 werd in navolging de eerste
officiele vastlegging in 1796 en de Koninklijke Decreten van 1806 wederom
bepaald 'de kleuren van de vlag van het Koninkrijk der Nederlanden zijn rood,
wit en blauw.' In 1951 werd daaraan toegevoegd dat het moest gaan om ' dezelfde
kleuren rood, wit en blauw'. In 1958 luidt de definitieve vaststelling dat de
kleuren van de vlag zijn 'de kleur rood is helder vermiljoen, het wit is helder
wit en de kleur blauw is een kobalt-blauw'.

    Over het formaat van de vlag bestaan formeel geen voorschriften. Algemeen
gangbaar is dat de breedte zich tot de lengte verhoudt als 2 : 3. Op de vlag
behoort geen versiering of toevoeging aangebracht te zijn. Ook het gebruik van
een vlag als louter versiering is niet gepast.

    Hijsen en strijken

    Me vlag moet op vlotte en forse wijze worden gehesen D aan een stok met een
dusdanige lengte dat de vlag nooit -dus ook niet als de vlag halfstok hangt -de
grond kan raken of het verkeer kan hinderen. Bij een mast met een lengte van
vier meter is een vlag van 120 x 180 cm een geschikt formaat.

    Op zondag wordt in principe niet gevlagd.

    De vlag kan hangen van zonsopgang tot zonsondergang. Vlaggen na
zonsondergang kan alleen als de vlag met een schijnwerper wordt uitgelicht.

    Ook het strijken (= neerhalen) van de vlag moet snel en vlot gebeuren.

    Een vlag moet schoon en onbeschadigd zijn. Een versleten of beschadigde vlag
moet op een onopvallende manier worden vernietigd. Halfstok vlaggen Halfstok
vlaggen is een teken van rouw. Er wordt halfstok gevlagd tijdens de
Dodenherdenking op 4 mei van 18.00 tot ongeveer 21.10 uur en bij andere
bijzondere gelegenheden als het overlijden van een lid van het Koninklijk Huis
Bij halfstok vlaggen wordt de vlag eerst langzaam in top gehesen en daarna
neergehaald tot halverwege de mast. Bij het strijken van de vlag gaat deze eerst
langzaam naar de top en daarna langzaam omlaag.

    Bij halfstok vlaggen wordt nooit een oranje wimpel gevoerd.

    Een teken van rouw is ook het vol voorhijsen van de vlag, waarna een hoek
van de vlag aan de mast wordt vastgebonden. Wat kost die vlag? Vlaggen en
bijbehorende accessoires zijn op tal van plaatsen te koop. In de Gouden Gids en
op internet zijn de verkoopadressen zonder moeite te vinden. Een globale
indicatie van een aantal prijzen:vlaggenmast, 4,60
m............................. 120 euro grondbuis
................................................ 20 euro kantelbare voetplaat
................................ 86 euro vlaggenstok, 150 cm
.............................. 7,50 euro vlaggenstok, 200 cm
............................. 8,75 euro vlaggenstok, 250 cm
............................ 11,25 euro vlaggenstokhouder 2,50
............................ 5 euro vlag, 40x60
cm...................................... 5,50 euro vlag, 120x180 cm
...................................... 25 euro vlag, 300x450 cm
.................................... 155 euro Oranje wimpel Op Koninginnedag en
de verjaardagen van de koningin, de Prins van Oranje en Prinses Maxima wordt
gevlagd met oranje wimpel. Bij alle andere gelegenheden wordt de vlag zonder
oranje wimpel gehesen. Bij bijzondere gelegenheden in de Koninklijke familie als
geboorte, huwelijk en overlijden geldt per keer een speciale regeling. Vlag met
schooltas Burgers (en bedrijven) krijgen het verzoek zoveel mogelijk de voor de
overheid geldende instructies te volgen. Maar zij kunnen de vlag ook uithangen
bij een voor hen heuglijke gebeurtenis als de geboorte van een kind, slagen voor
een examen, een huwelijk.

    Niet ongebruikelijk is daarbij aan mast of stok een extra accent aan te
brengen. Bijvoorbeeld een schooltas of ballonnen.

    Ook kan een gemeente aan de burgers vragen ter gelegenheid van een speciale
gebeurtenis als de huldiging van een lokale sportheld de vlag uit te hangen.

    Ook bij individuele rouw mag de burger een vlag halfstok uithangen.

    Waar de vlag op Nederlands grondgebied wappert, behoort deze een ereplaats
te hebben. FOTO ROBIN UTRECHT/ANP

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                               67 of 92 DOCUMENTS

                                Algemeen Dagblad

                                 April 27, 2004

Prijzenslag nu ook op het internet ; eBay Nederland wil ook 'gewone mensen'
bereiken

BYLINE: DOOR FRANK RENOUT

SECTION: Economie; Pg. 09

LENGTH: 442 words


    Amsterdam -Internetveiling eBay Nederland gooit vanaf vandaag de prijzen
omlaag. In een poging ook 'de gewone man' naar de website te lokken, wordt het
verkopen van artikelen goedkoper en eenvoudiger.

    'We willen dat gewone mensen de weg vinden naar onze site, naast handelaren
en professionals', zegt directeur Josh Silverman. 'Mensen als u en ik, die thuis
een oude computer hebben staan of cd's die ze niet meer afspelen.' Met de actie
lijkt eBay te mikken op de doelgroep die nu vaak haar spullen te koop zet op
Marktplaats. nl., tot nu toe de populairste e-commerce-site in Nederland in zijn
soort.

    Een artikel plaatsen op eBay kost vanaf vandaag 10 eurocent. Bij een
geslaagde verkoop wordt 4 procent of maximaal 5 euro aan commissie berekend. Dat
zal meestal goedkoper uitpakken dan tot nu toe. Tot gisteren konden de
aanmeldkosten -via een ingewikkeld trapsgewijs systeem -oplopen tot 1,50 euro en
de commissie tot enkele tientjes.

    'Nu is het simpel en transparant. Of je nou een auto, een boot of een
postzegel verkoopt, alles kost maximaal 5,10 euro', vat Silverman de strategie
samen van eBay Nederland, dat sinds twee maanden op eigen benen staat.
'Nederland is het enige land waar we dit systeem zo invoeren, omdat alleen hier
door de klanten nadrukkelijk wordt gevraagd om meer eenvoud.'

    Verkopers kunnen vanaf nu ook gratis 6 foto's bij hun produkt op de website
plaatsen. Van cd's en dvd's hoeft alleen nog maar het 'barcodenummer' te worden
ingevoerd: eBay geeft er dan zelf automatisch de informatie bij. En het
aanmeldformulier voor verkopers wordt vanaf deze zomer sterk vereenvoudigd.

    Van Koninginnedag tot 15 juni mogen nieuwkomers drie artikelen gratis te
koop zetten op eBay. 'We gaan op Koninginnedag met een speciaal team de
vrijmarkt in Amsterdam op', zegt marketingdirecteur Oscar Diele. 'Daar delen we
vanaf 6 uur ' s morgens broodjes uit aan de verkopers op straat. Onze boodschap:
'als je je spullen vandaag niet kwijtraakt, zet ze dan morgen op eBay'.'

    Sinds ruim twee jaar is eBay op de Nederlandse markt actief. De veilingsite
is met ruim 1 miljoen bezoekers per maand, een van de populairste in Nederland,
na Marktplaats. nl. Die laatste site is eigenlijk ook geen veiling, maar een
advertentiekanaal, waar gratis of voor maximaal 6 euro produkten te koop worden
gezet. Directeur Frank Crebas van Marktplaats. nl is niet bang voor
concurrentie. 'De markt is nog zo groot en kan nog zo hard groeien, dus dit is
voor ons geen bedreiging.'

    Wereldwijd telt eBay zo'n 94 miljoen gebruikers. De wereldwijde omzet
bedroeg in het eerste kwartaal van dit jaar 756 miljoen dollar (+ 59 procent).

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                               68 of 92 DOCUMENTS

                                Algemeen Dagblad

                                 April 27, 2004

Prijzenslag nu ook op internet ; ECONOMIE

SECTION: Voorpagina; Pg. 01

LENGTH: 48 words


    Internetveiling eBay Nederland gooit vanaf vandaag de prijzen omlaag. In een
poging ook 'de gewone man' naar de veilingssite te lokken, wordt het verkopen
van artikelen goedkoper en eenvoudiger. eBay mikt op klanten die hun spullen nu
vooral te koop aanbieden bij markplaats. nl.

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                               69 of 92 DOCUMENTS

                                Algemeen Dagblad

                                 April 21, 2004

Stormloop op Ferrari-winkel ; Verkoop van fanartikelen stuwt de omzet van het
winnende merk omhoog

BYLINE: DOOR ONZE CORRESPONDENT AART HEERING

SECTION: Sportwereld; Pg. S10

LENGTH: 729 words

DATELINE: Rome


    Twee kleerkasten bewaken de toegang tot de Ferrari-winkel aan de Via
Tomacelli in het hart van Rome. Sinds de officiele opening afgelopen vrijdag
staat er doorlopend een rij wachtenden ongeduldig voor de vitrine, maar de
toegang is beperkt.

    Een onbeperkte toeloop werkt immers niet alleen diefstal in de hand, hij is
ook in strijd met het exclusieve karakter van Ferrari. De Romeinse boutique is
niet alleen een winkel, hij vervult ook de functie van een visitekaartje.

    Daarom overheersen op de drie strak en sober vormgegeven verdiepingen
uiteraard de kleuren van Ferrari. In de etalage, die door vlammend Ferrari-rode
jaloezieen tegen de zon wordt beschermd, glorieert een F2003-GA die in de vorige
jaargang van de Formule 1 goede diensten heeft bewezen.

    Boven het publiek razen rode bolides over vijf meter brede beeldschermen.
Het personeel gaat gekleed in de overalls die je doorgaans ziet in de
Ferrari-pits.Binnenin zijn meer dan 3000 artikelen tentoongesteld, waarvan
sommige door Ferrari zelf zijn vervaardigd, maar de meeste in licentie. De
prijzen varieren van E4,50 voor een klein bloknootje met het Ferrari-logo tot
E40.000 voor een originele, gebruikte Formule 1-motor uit een bolide uit het
jaar 2000. Voor elk wat wils dus en daarmee draagt de shop in zekere zin bij aan
de populariteit van een verder toch wel bijzonder elitair merk.

    Wie van Ferrari houdt, maar er zich geen kan veroorloven, kan hier tenminste
een versnellingspook kopen voor E450, een uitlaat van een 575-Maranello op een
fraai rood lederen sokkeltje voor E260, een zuiger van een 360-Modena voor E250,
een echt F1-stuur (E4.920), of een miniatuur daarvan voor slechts E150.
Liefhebbers kunnen hun hart ophalen aan - meest door speelgoedfabrikant Mattel
in China vervaardigde - modellen van bijna alle Ferrari's. Die varieren in prijs
van E89 voor een doorsnee-schaalmodel tot E6.400 voor een genummerd model
(schaal 1 op 8) van de F-2001. Daaronder ook fraaie klassieke schaalmodellen als
de Ferrari 500 F2, waarmee Alberto Ascari in 1952 de Britse Grand Prix won.

    Het Ferrari-reservoir aan spiegels en kralen voor de gewone man omvat voorts
polo-shirts en bodywarmers met steigerende paardjes en/of sponsornamen, net
zulke petjes als die van Schumi, shampoo en aftershave, rugzakjes met een klein
plastic paardje en de naam Ferrari op het lipje van de rits, klokken,
koffiekoppen, dassen, sleutelhangers, manchetknopen enzovoorts.

    Fraai maar duur zijn de Ferrari-vulpen (E1.250) en het digitale
Olympus-fototoestel, uitgevoerd in het rood van Maranello en gesierd met het
beeldmerk van de edele viervoeter (E750). Op de bovenverdieping is een kleine,
zeer specialistische literatuurhoek, met prachtige fotoboeken van en over
F1-mythen als Fangio, Nuvolari en natuurlijk Enzo Ferrari zelf. En de kelder is
ingericht voor de kleine gasten, met teddyberen in Ferrari-overalls en
elektrische mini-bolides die de prijzen van een modale trapauto ver te boven
gaan.

    De Romeinse shop is het derde officiele verkooppunt van
Ferrari-snuisterijen, na eerdere vestigingen bij de fabriek in Maranello zelf en
een op het vliegveld van het nabijgelegen Bologna. Maar het is de eerste in een
grote stad, die binnenkort zal worden gevolgd door andere winkels in Shanghai,
Las Vegas en Tokyo. De naam van het winnende merk, dat geldt als de parel in de
kroon van het Italiaans fabrikaat, moet te gelde worden gemaakt, vindt de grote
baas van Ferrari, Luca Cordero di Montezemolo. Onder de oude Enzo Ferrari
beperkten de snuisterijen zich nog tot horloges met de merknaam, die aan trouwe
werknemers werden uitgedeeld.

    Maar Montezemolo, die het bedrijf (namens Fiat) leidt sinds 1991, heeft niet
alleen de racestal en de productie vernieuwd, maar ook het marketingbeleid. De
resultaten zijn ernaar: vier wereldkampioenschappen op een rij en een vijfde op
komst, een jaaromzet van E2,4 miljard (tienmaal zo veel als bij Montezemolo's
aantreden) en vorig jaar E20 miljoen extra inkomsten uit verkoop van
fanartikelen, waarvan de verkoop dit jaar nog eens met 30 procent moet stijgen.
Vooral dankzij de pas geopende Romeinse winkel, die ook voor minder fanatieke
fans zeker een aanrader is.

    Afgelopen vrijdag is de Ferrari Store geopend in het hart van Rome.
Sindsdien blijven de mensen toestromen. FOTO EPA

    Een agent bewaakt de auto van Michael Schumacher. FOTO AP

LOAD-DATE: April 21, 2004

LANGUAGE: DUTCH

                © 2004 PCM Uitgevers B.V.  All rights reserved.

                               70 of 92 DOCUMENTS

                                Algemeen Dagblad

                                 April 20, 2004

Hoge omes

BYLINE: MEVR. E. C. POLS, AMSTERDAM.

SECTION: Trefpunt; Pg. 12

LENGTH: 153 words


    De salarissen van ministers hoeven helemaal niet overeen te komen met die in
de markt. Exminister De Boer wil zelfs verdubbeling van de ministerssalarissen,
maar Dijkstal vind 50 procent al genoeg. Goed plan! Maar dan ook voor de minima,
mijn WAO en aanvullende WW-uitkering.

    Wat dacht Dijkstal ervan om de Bobo's en alle andere geldverslindende 'Hoge
Omes' eens een kijkje te gunnen bij het 'gewone volk'.

    Kort al die waanzinnig hoge salarissen, bonussen, inkomens uit
nevenfuncties, gouden handdrukken, wachtgelden, en noem maar op. Stort dat even
lekker terug in de schatkist, zodat er niet bezuinigd hoeft te worden op zorg,
onderwijs en alles wat te maken heeft met het verval van onze
'verzorgingsstaat'.

    Laat ze als proef zelf eens een half jaartje rond zien te komen van het
wettelijk 'sociaal' minimum.Laat ze zelf eens proeven hoe ongelofelijk duur het
leven van een 'normaal' mens is.

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                               71 of 92 DOCUMENTS

                                Algemeen Dagblad

                                 April 15, 2004

Salarissen ministers omhoog?

SECTION: Trefpunt; Pg. 13

LENGTH: 433 words


    'Geen salarisplafond maar cursus plichts-en normbesef' 1 Verdienen ministers
in ons land inderdaad te weinig? 2Jan Modaal bijna 30 duizend, een minister 120
duizend, de voorzittervan de Publieke Omroep 220 duizend, een populaire deejay
een half miljoen, de top in het bedrijfsleven meer dan een miljoen euro. Zou er
een maximaal salaris moeten zijn?

    Ger Lueschen (58), Haren (Gr.), textielimporteur 1 Ja, ik vind het te
weinig. Als je ziet hoeveel uren een bewindsman per week in zijn baan steekt,
dan kom je op een miezerig uurloon. Ik denk dat je dan nog beter een loodgieter
kan zijn.

    2Of er een maximum moet zijn vind ik moeilijk te bepalen, maar de
verhoudingen liggen wel erg scheef. Denk eens aan buitenlandse voetballers die
een minimum moeten verdienen van tonnen en dan een paar keer in de week tegen
een balletje aantrappen.

    Agnes Morene (51), Rotterdam, commercieel medewerkster 1 De oplossing om het
verschil in inkomens tussenministers, topambtenaren en bedrijfsleven op te
heffen is heel eenvoudig: verlaag de inkomens van de laatste twee en houd de
inkomens van de ministers in tact. In een tijd dat de laagste inkomens hard
getroffen worden, moet niet gepraat worden over verhoging van toch al riante
inkomens.

    2De grens zou moeten liggen op zo'n 500.000 euro per jaar. Daar kan je nog
steeds hele leuke dingen van doen. Als Jan Modaal moet rondkomen van zijn
inkomen, waarom zou Jan Bovenmodaal dan niet met minder toekunnen? Het is niet
per definitie zo dat wie meer verdient ook harder werkt. Aftoppen dus die hoge
inkomens.

    Johan van Boven (23), Rotterdam, tekstschrijver 1 Het salaris van de
ministers moet omhoog, omdat topambtenaren meer verdienen. In een tijd dat Jan
Modaal extra gaatjes in zijn broekriem moet prikken, lijkt mij een andere
oplossing logischer: snijden in het salaris van topambtenaren.2Ik vraag me af en
toe af wat voetballers, acteurs en popartiesten aan moeten met al die miljoenen.
Ze moeten een voorbeeld nemen aan topactrice Angelina Jolie, die frequent in het
nieuws komt met liefdadigheidsacties. Zulke mensen mogen van mij best 'wat meer'
verdienen. Geen salarisplafond dus, maar een cursus plicht-en normbesef.

    Agnes Hubert (36), Hellevoetsluis, huisvrouw 1 Ministers verdienen te
weinig. Gezien hun verantwoordingmag er niet zo'n groot verschil zijn met het
bedrijfsleven.

    2Er zou eigenlijk een maximum moeten zijn. Het is vaak wat een gek er voor
geeft, met soms absurde bedragen die in geen verhouding staan tot de
verantwoording en de prestatie. Ik denk dan bijvoorbeeld aan acteurs,
voetballers en deejays.

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                               72 of 92 DOCUMENTS

                                Algemeen Dagblad

                                 March 25, 2004

Juliana gebalsemd naar grafkelder

BYLINE: VAN EEN ONZER VERSLAGGEEFSTERS

SECTION: Binnenland; Pg. 04

LENGTH: 369 words


    Den Haag -Het lichaam van prinses Juliana is zaterdag, kort na haar
overlijden, gebalsemd. Dat heeft de Rijksvoorlichtingsdienst bevestigd.

    Het conserveren van het lichaam is een eeuwenoude Oranje-traditie, waarmee
Juliana's moeder Wilhelmina en haar grootmoeder Emma hebben gebroken. Deze zeer
gelovige vrouwen wilden in natuurlijke staat voor hun God verschijnen. Van
koningin Wilhelmina is bekend dat zij vreesde dat balsemen haar wederopstanding
in gevaar zou brengen. Het lichaam van prins Claus, de eerste Oranje die na
Wilhelmina overleed, is in 2002 wel gebalsemd.

    Het conserveren heeft vooral een praktische reden. Het lichaam moet tien
dagen goed blijven, de tijd tussen het overlijden van prinses Juliana en de
begrafenis.

    Vroeger duurde het langer de afscheidsdienst en de bijzetting te
organiseren. Prins Maurits, de zoon van Willem de Zwijger, is pas ruim vijf
maanden na zijn dood in 1625 bijgezet. Zijn stiefmoeder Louise de Coligny spande
de kroon: doordat zij in het Franse Fontainebleau overleed, duurde het in 1620
ruim zeven maanden voor haar lichaam naar de koninklijkegrafkelder werd
overgebracht.

    Gewone burgers moeten op grond van de Wet op de Lijkbezorging binnen een
week na hun dood worden begraven of gecremeerd. Voor hen is elke vorm van
conserveren verboden, omdat graven na tien jaar moeten worden geruimd en het
lijk dan volledig moet zijn vergaan.

    De regel geldt niet voor leden van het Koninklijk Huis en ook niet voor
overledenen die naar het buitenland moeten worden vervoerd. Vorstelijke graven
hoeven immers niet na tien jaar te worden geruimd.

    Balsemen heeft niets te maken met een zalf die op het lichaam wordt
gesmeerd. De behandeling houdt in dat een conserverende vloeistof met onder meer
formaline in het bloedvatenstelsel wordt gespoten; tegelijkertijd wordt bloed
verwijderd. De vloeistof veroorzaakt fixatie van de weefsels en bestrijdt
bacterien, waardoor het lichaam bewaard kan blijven. Hoe sterker de concentratie
formaline, hoe beter het lijk wordt geconserveerd.

    De behandeling, die wordt uitgevoerd door een arts of gediplomeerd balsemer,
moet snel na het intreden van de dood plaatsvinden, anders is het bloed te veel
gestold.

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                               73 of 92 DOCUMENTS

                                Algemeen Dagblad

                                 March 15, 2004

Onthulling

BYLINE: GERRIT DEN AMBTMAN

SECTION: Cultuur & media; Pg. 19

LENGTH: 571 words


    Nieuw bij NOVA: NOVA Politiek, wekelijks rechtstreeks op vrijdagavond vanuit
cafe Dudok in Den Haag. Zo nieuw is het allemaal niet. De redactie van NOVA/Den
Haag Vandaag heeft op deze plek eerder al volgens dezelfde opzet het
verkiezingsprogramma Nederland kiest gemaakt. Op dat succes wordt
voortgeborduurd. Zelfs 'de straat', een onderdeel waarin het gewone volk aan het
woord komt, is terug. De vernieuwingsdrang bij de actualiteitenrubriek is even
groot als die van de spelregelcommissie van de FIFA. Bij de
wereldvoetbalbondduurt het jaren voordat wordt besloten dat de keeper een stapje
meer mag doen.

    NOVA en nieuws zijn dol op elkaar, maar met NOVA en vernieuwing blijft het
behelpen. Dat bleek vorig jaar, toen de toenmalige hoofdredacteur Rik Rensen de
formule op de schop probeerde te nemen en zich daarbij pijnlijk vertilde. De
chef kon meteen inrukken. Het enige dat NOVA aan zijn bewind overhield was een
diepe crisis en een nieuw decor, dat nog steeds somber stemt.

    'Bestoft goud' heette het discussiestuk waarmee Rensen NOVA nieuw elan wilde
geven. De nieuwkomer stelde onder meer een duopresentatie, rechtstreekse
uitzendingen met publiek vanaf locatie en een frisse aanpak van de onderwerpen
voor. De opgepoetste rubriek moest een sterker antwoord van Nederland 3 op
Barend & Van Dorp bij de commerciele concurrentie zijn. Het bommetje van Rensen
werd metderwerpenwil het nog niet echt lukken. Dezelfde gesprekken met dezelfde
politici die op andere dagen al Den Haag Vandaag of de studio van NOVA vullen
zijn aleen onschadelijk gemaakt.

    Maar zie: in de week waarin de talkshow Barend en Van Dorp bij RTL 4
terugkeert, beleeft NOVA Politiek zijn premiere. De koppels Paul Witteman/Ferry
Mingelen en Jeroen Pauw/Clairy Polak presenteren om de beurt het rechtstreekse
programma vanaf locatie en met publiek. Alleen met de frisse aanpak van de
onleennaar de kroeg verhuisd.

    Het wereldnieuws uit Spanje dwingt de makers bovendien meteen tot een
aanpassing van het scenario. Een reportage uit Madrid, een telefonische reactie
van vice-premier Thom de Graaf en de op dat moment nog onvermijdelijke vraag of
al-Qaeda dan wel ETA verantwoordelijk is voor de treinaanslagen, zorgen er voor
dat NOVA Politiek zich nauwelijks van een reguliere aflevering onderscheidt. In
het vervolg van Nederland ondervraagt het geroutineerde herendubbel
Witteman/Mingelen vice-premier en minister van Financien Gerrit Zalm en de jonge
Europese lijstrekkers Eurlings en Buitenweg. Er is live een verbinding met
Florence, waar exstaatssecretaris Van der Ploeg de verkeerde kant opkijkt als
hij zijn sollicitatie voor een topfunctie in Brussel toelicht. De straatgenoten
van Eurlings in zijn woonplaats Valkenburg geven hun visie op Europa. De
lijsttrekkers mogen ook Zalm toespreken. Na amper een minuut drukt Mingelen op
de bel. Einde monoloog. Nieuw is het rubriekje, waarin het Haagse onderkomen van
Kamerleden uit de provincie wordt getoond. Dit moet de 'menselijke kant' van de
politicus zijn.

    In het appartement van de CDA'er Henk de Haan uit Lettelbert (Gr.) regeert
in elk geval de eenvoud. Het Kamerlid krijgt voor zijn twee overnachtingen in de
grote stad brood van thuis mee en gebruikt een van zijn schoonouders geerfd
bankstel. De Haan maakt zelf schoon, vooral als hij weet dat zijn echtgenote op
bezoek komt.

    Dat is meteen de grootste onthulling van de eerste aflevering van NOVA
Politiek.

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                               74 of 92 DOCUMENTS

                                Algemeen Dagblad

                                 March 15, 2004

Fashiontycoon in Rotterdam

BYLINE: VAN EEN ONZER VERSLAGGEEFSTERS

SECTION: Cultuur & Media; Pg. 20

LENGTH: 482 words


    Tien jaar was hij uitsmijter bij glorierijke disco's als Voom Voom, Le
Bateau en Studio '54. Via een zwager kwam hij in de kleding terecht en
ontwikkelde het merk Bandolera, dat internationaal een groot succes werd.
Fashiontycoon te Rotterdam: Jan Lems.

    Rotterdam -In de naargeestige Spaanse polder met 13 in een
dozijnarchitectuur valt het gebouw van Bandolera op door zijn vrolijke
vormgeving. Enorme billboards waarop zwierig geklede modellen begroeten de
filerijder die wacht om de A13 op te draaien.

    De rode loper ligt uit. Inkopers uit 15 landen zijn naar Bandolera gekomen
om de modeshow van de nieuwe herfstcollecties te zien en vervolgens te orderen.

    In 1986 kwam Rotterdammer Jan Lems (44), tot dan toe portier bij
verschillende disco's, via een zwager in de kleding terecht. Lems: 'Hij vroeg me
of ik kon helpen. De eerste twee jaar heb ik nog beide banen gehad. Stond ik tot
zes uur ' s ochtends aan de deur en was ik drie uur later weer op kantoor. En ik
had weinig verstand van mode.'

    Lems had al snel in de gaten dat vrouwen van setjes houden; kant en klare
combinaties zodat ze niet zelf hoeven piekeren wat bij wat moet worden
gecombineerd. Hij wist een team van juiste stylisten en ontwerpers om zich heen
te vergaren die gevoel hadden voor zijn ideeen.

    Zelf ging hij de boer op om zijn boodschap uit te dragen: 'Moderne
kwaliteitskleding voor de gewone vrouw tegen een goede prijs'.

    Op zijn hoofdkantoor in Rotterdam werken nu 80 mensen. Het is een
internationaal gemeleerd gezelschap. Zo komt hoofdontwerperSuzanne Roos-Ganguly
uit Duitsland. Wat onderscheidt Bandolera van andere snelle fashionketens als
Zara en H& M? Roos-Ganguly: 'Bedrijven als Zara kijken heel goed naar
trendwatchers als Lidewij Edelkoort en naar wat de catwalks in Parijs en Milaan
brengen. Wij volgen veel meer ons eigen gevoel. Dat is eng, maar inmiddels is
bewezen dat die formule werkt. We richten ons op verschillende kledingstijlen en
brengen elke twee weken een nieuwe kleurgroep op de markt. Wat ons ook bijzonder
maakt is dat we veel aandacht besteden aan grotere maten. Zara is leuk, maar als
je daar een Spaanse maat 40 past, ben je gelijk gefrustreerd dat je er niet in
komt.'

    Dertien collecties per jaar maken ze voor vrouwen van 25 tot 55 jaar. In
Nederland wordt de kleding van Bandolera gekocht in vier speciaalwinkels en bij
350 detaillisten, over de hele wereld zijn er inmiddels 3000 verkooppunten. De
jaarlijkse omzet ligt rond de dertig miljoen euro.

    Hoe krijg je een bedrijf in vrij korte tijd zo groot? 'Keihard werken en
leren van je fouten', zegt Lems.

    De kleding van Bandolera wordt in Turkije gemaakt, waar hij een
productiebedrijf heeft met 1000 werknemers. Lems: 'De Turken hebben van oudsher
een traditie in het maken van kleding en zijn ook sterk in patroontekenen. Ze
kunnen snel werken en zijn betrouwbaar.'

    FOTO PETER HILZ

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                               75 of 92 DOCUMENTS

                                Algemeen Dagblad

                                 March 9, 2004

Overheid moet laten zien wie de baas is

BYLINE: DOOR SANDER FAAS EN BARRY SMIT

SECTION: Trefpunt; Pg. 8

LENGTH: 629 words


    De premier wil de normen en waarden van de democratische rechtsstaat
hooghouden. Maar het getuigt van lafheid dat Balkenende niet de criminele
vrijstaatjes aanpakt, maar zijn pijlen richt op een groep onaangepaste moslims.

    Imams die hun achterban opstoken tegen de Nederlandse samenleving, vormen
een probleem, zeker.

    Net als ouders die hun dochter thuishouden en in een sluier hullen, alsof we
nog leven in de tijd van Mohammed. Maar zij vormen niet zo'n grote bedreiging
voor de democratische rechtsstaat als Balkenende suggereert. Het is laf en
opportunistisch om de aandacht vooral te richten op een onaangepaste minderheid
onder de moslims. Wil hij werkelijk het vertrouwen in de overheid herstellen,
dan moet hij zwaardere tegenstanders opzoeken.

    Overheid en justitie zouden er goed aan doen de confrontatie aan te gaan met
agressieve motorbendes die zichzelf boven de wet plaatsen, met criminele kampers
die met dreigementen fiscale vrijstaten afdwingen, en met fraudeurs die slechts
in twee procent van de aangemelde gevallen vervolgdworden. Recht is alleen recht
als iedereen eronder valt. Een overheid is alleen geloofwaardig als ze alle
wetsovertreders met evenveel lef tegemoet treedt. Als wij (' gewone burgers')
onze belasting niet betalen, komt de overheid het aan de deur ophalen. Als
criminele woonwagenbewoners geen belasting betalen, zegt de fiscus blijkbaar:
ach, laat maar zitten. Hier geeft de overheidhet geweldsmonopolie uit handen,
want ze laat haar uitvoerende dienst door verbaal geweld intimideren. Ze
accepteert de gevolgen, totdat een storm van publiciteit haar dwingt in te
grijpen. En dan nog moeten we zien wat er daadwerkelijk gedaan gaat worden. Als
wij in Amsterdam zonder helm op de brommer wordt betrapt, krijgen we terecht een
boete. Als Hells Angels zonder helm in de begrafenisstoet van een zware
crimineel rijden en het hoofdbureau van politie met vuurwerk bestoken, maken Job
Cohens agenten lachend de weg vrij. Als belastingfraudeur Eddy de Kroes in de
Vleeschmeesterszaak tot twee jaar cel wordt veroordeeld, belandt op mysterieuze
wijze een brief van een officier van justitie in zijn binnenzak waarin
(ongemotiveerd) staat dat hij die straf niet hoeft uit te zitten. Een
bouwondernemer die miljoenen gemeenschapsgeld binnensleept door prijsafspraken
te maken, lijdt bij ontdekking zelf geen centje pijn. Maar een bijstandsmoeder
die wordt betrapt op zwart bijklussen als schoonmaakster bij deze fraudeur
thuis, wordt gekort op haar uitkering. De overheid geeft zo een krachtig signaal
af, dat er verschillende maatstaven bestaan: een voor gewone burgers, een voor
rijke burgers en een voor agressieve ploerten. Dit is vele malen dodelijker voor
het vertrouwen van de burger in staat en recht, dan iets te veel ruimte geven
aan het wangedrag van een enkele imam.

    Balkenende moet de vinger of de harde hand van het gezag niet alleen heffen
tegenover een onaangepaste minderheid. Als de belastingdienst bedreigd wordt,
moet de politie meekomen. Als er een vrijstaat dreigt te ontstaan, stuur dan
desnoods de ME of het leger er op af. Als een bende zichzelf boven de wet
plaats, grijp dan als burgemeester genadeloos in om te laten zien dat dit nooit
en te nimmer geaccepteerd zal worden. Als witteboordencriminelen steeds weer hun
straf ontlopen, zorg je voor een drastische hervorming van het OM.

    De overheid moet consequent laten zien wie in dit land de baas is. Dat is
een handhavingsoffensief waarmee duidelijk wordt dat rechten en plichten voor
iedereen gelden, en dat de overheid daadkrachtig en geloofwaardig is.

    Sander Faas en Barry Smit zijn actieve SP-leden

    De begrafenis van topcrimineel Sam Klepper. De lankmoedigheid van de
Amsterdamse politie veroorzaakte veel beroering. FOTO ANP

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                               76 of 92 DOCUMENTS

                                Algemeen Dagblad

                                 March 8, 2004

'Foute bedrijven aan de schandpaal' ; Kamerlid Heemskerk wil meer macht voor
beurswaakhond

BYLINE: DOOR WALTER DEVENIJNS

SECTION: Economie; Pg. 9

LENGTH: 675 words


    Kamerlid Frank Heemskerk is op oorlogspad. Het PvdAlid vindt dat de
beurswaakhond AFM zeer hoge boetes, met naam en toenaam, moet uitdelen aan '
foute' bankiers of verzekeraars. Nu straft de toezichthouder nog anoniem, maar
dat kan echt niet meer.

    Den Haag -Het is te gek voor woorden, zo constateert Heemskerk. Als er
sprake is van misleiding bij de verkoop van de ondertussen beruchte
aandelenleaseproducten, deelt de beurswaakhond anoniem boetes uit. Hoe hoog de
straf is en wie wordt gestraft, maakt AFM niet bekend. Als de
effectenklachtencommissie DSI een boete uitdeelt, gebeurt precies hetzelfde. Wie
het oordeel naleest, ziet ' verzekeraar x' staan die straf krijgt wegens de
verkoop van ' product y'. Alleen de klagers weten wie bedoeld wordt. Die door de
wet afgedwongen geheimzinnigheid moet de prullenbak in, vindt Heemskerk die bij
de Tweede Kamer een voorstel heeft ingediend om AFM meer mogelijkheden te geven.
Hij vindt dat de namen van de veroordeelde bedrijven openbaar gemaakt moeten
worden door AFM. Iedereen kan dan zien wie straf krijgt. Weet meteen iedere
consument dat je bij die bank of verzekeraar dat product niet moet kopen, zo
meent hij.

    Waarom zouden malafide bedrijven of bestuurders anders behandeld moeten
worden dan gewone criminelen? Die zijn toch ook met naam en toenaam bekend. Het
kamerlid vindt ook dat bestuurders van foute bedrijven persoonlijk gestraft
mogen worden. Heemskerk: 'Heeft de bestuurder zijn naam onder een fout contract
gezet, dan mag die persoonlijk ook aan de schandpaal.' Hoge boetes uitdelen is
natuurlijk vanzelfsprekend. 'Die moeten stevig zijn. Als er aan een product fors
is verdiend, moeten er ook hoge boetes worden uitgedeeld. De straf moet in
verhouding staan tot de opbrengst. Bij Amerikaanse salarissen, horen ook
Amerikaanse straffen.'

    Het zijn harde uitspraken van een kamerlid dat nog maar enkele jaren in het
parlement rondloopt. In 2002, tijdens de monsterzege van de PvdA, stapt
Heemskerk voor het eerst de Tweede Kamer binnen. Daarvoor was hij werkzaam als
bankier bij ABN Amro, dus de financiele wereld kent de 34-jarige als geen ander.
Logisch ook, dat Heemskerk met een dergelijke achtergrond zich in de kamer
bezighoudt met de financiele wereld. Hij en zijn mede-PvdAkamerlid Crone kwamen
met het idee om een bemiddelingscommissie op te richten die de 'oorlog' tussen
de honderdduizenden aandelenleasebeleggers en de bankiers moet beslechten. Want
de hoge schulden die zijn ontstaan na het beleggen met geleend geld, zijn een
maatschappelijk probleem geworden: 'Een op 16 Nederlanders heeft een contract
getekend. In iedere straat woont wel een leasebelegger.' Minister Zalm nam het
idee over en sindsdien werkt de commissie onder leiding van oud-Ombudsman Marten
Oosting aan een schikking.

    Heemskerk zal er ' niet rouwig om zijn als Oosting bij een oplossing heel
veel advocaten werkeloos maakt.' Het kamerlid schat dat er inmiddels duizenden
juridische procedures zijn opgestart, waarbij stichtingen, Consumentenbond, VEB
en de kleine beleggers de verkopers Fortis, Dexia of Aegon voor de rechter of
een klachtencommissie slepen. Daarnaast dagvaarden de financiers op hun beurt
weer de ' wanbetalers'. Tijd voor een oplossing, vindt Heemskerk. Als Nederland
zo doorgaat loopt de toch al overbelaste rechtspraak vast en gaan gewone burgers
er financieel en emotioneel aan onderdoor.

    Of Oostings poging succesvol wordt, is afwachten, zo denkt hij. 'Ik hoop dat
de klagers en de banken inzien, dat er heel redelijke uitspraken zijn gedaan
door de DSI, AFM en de rechter. Die uitspraken bieden een houvast. Moeilijk is
wel dat het om heel veel geld gaat, zo'n 6 miljard euro. Dan heb je er een
belang bij om knetter-, knetterhard tot het gaatje te onderhandelen. Dan duurt
het geheel nog jaren, maar ja, de bankreputaties staan ook onder druk.'

    Frank Heemskerk wil AFM meer bevoegdheden geven. Niet alleen moeten de
boetes omhoog, maar moeten ook de namen van 'foute' bankiers bekend worden
gemaakt na een veroordeling. FOTO MARCO OKHUIZEN

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                               77 of 92 DOCUMENTS

                                Algemeen Dagblad

                                 March 5, 2004

Kopen op Tefaf sport voor de rijken

BYLINE: DOOR DORON NAGAN

SECTION: Cultuur & media; Pg. 23

LENGTH: 600 words


    Maastricht -Zo! Daar hangt een echte Picasso. En nog een! En nog een! Er
zijn dit jaar wel 20 schilderijen van Picasso te koop op de Tefaf in Maastricht,
een van de grootste en meest prestigieuze kunstbeurzen in de wereld. En dan gaat
het niet eens om de duurste werken...

    Wie op de Tefaf rondloopt, waant zich in een bijzonder museum van de oudheid
tot nu, van beeld tot schilderij. Je kunt bovendien meenemen wat je mooi vindt
en begeert, op voorwaarde dat je een zeer gevulde beurs hebt.

    Natuurlijk, voor de gewone man is er ook nog wel iets: een Chinees bronzen
klokje uit de eerste eeuw voor Christus voor het luttele bedrag van 300 euro.
Een koopje voor deze beurs, een van de goedkoopste voorwerpen. Maar dan heeft
het klokje niet eens een klepel. Je moet erop slaan. Het duurste kunstwerk op de
Tefaf is een portret van een gehuwd paar van de Italiaanse schilder Amedeo
Modigliani: ruim 10 miljoen euro!

    In Maastricht zijn ruim 200 kunsthandelaren uit de hele wereld samen
gekomen, sommigen tot de top van de kunsthandel behorend. Ze bieden de
begeerlijkste kunstwerken te koop aan waarnaarje watertandend staat te kijken.
Je loopt langs doeken van Renoir, Degas, Ruysdael, Nolde, Beckman, Picasso,
Warhol. Als je genoeg flappen hebt, kun je kopen. Wat een tergende gedachte...
En wat een opluchting om ter afwisseling een echt museum te kunnen bezoeken,
waar iedereen ongeacht ras, kleur, seks of inkomen gelijk is. Want arm en rijk
laten de kunst in het museum achter bij het verlaten van het gebouw. In een
museum is iedereen gelijk, op de Tefaf niet.

    De gerenommeerde kunsthandelaren doen in Maastricht vooral goede zaken met
de rijksten der aarde die speciaal voor deze beurs naar Maastricht komen.
Misschien ook geen wonder dat de voorzitter van de raad van bestuur van adel is,
de verzamelaar Willem Baron van Dedem.

    Bij kunsthandel Johnny van Haeften uit Londen hangt een van de topstukken
van dit jaar: een portret van een man van Frans Hals. Voor 'slechts' drie
miljoen Amerikaanse dollars. En groot doek van Pieter Brueghel de Jonge, Drie
Koningen, kost maar 1,5 miljoen dollar. 'We doen hier fantastische zaken',
beaamt de kunsthandelaar uit Londen. 'Wat we hier in twee weken omzetten, halen
we thuis in ongeveer zes weken. En ja, inderdaad, kunst kopen op de Tefaf is
sport voor de rijken.' Hoe chiquer de kunsthandel en hoe duurder de
schilderijen, des te minder openhartig je te woord wordt gestaan, vooral over de
prijzen. Die Piacsso, Sylvette sur fond rouge uit 1954, wat kost die? De
handelaar bij Marlborough uit Londen kijkt me met afschuw aan en wil eerst niets
zeggen. Dan volgt een zuur antwoord: 'In de buurt van 10 miljoen dollar.' Waarom
hij geen exacte prijs wil noemen? 'Omdat dat een zaak is tussen ons en een
koper, en niet voor het publiek.'

    Doe een donker pak aan, draag liefst een bril met gouden of geen montuur en
je wordt vriendelijk benaderd. Want schijn bedriegt. Toch zijn er ook aardige
verkopers zoals de dame bij de Parijse GalerieBeres. Daar zie ik een gekmakend
mooi schilderijtje van postimpressionist Albert Marque, La cheminee du
remorqueur uit 1898. Een paar huisjes aan de Seine, een rijnaak met een felle
oranje streep erdoorheen en op de achtergrond een rokende schoorsteen van een
verder onder de kaai aanmerend bootje. Felle, glinsterende kleuren, een
magnifiek doekje. Voor maar E 180.000. Helaas, net buiten mijn budget. Zij
begrijpt me wel, die dame van Beres. Ze geeft me een troostende glimlach.
Gratis.

    MECC Maastricht, Tefaf, t/m 14-3, 11-19 u. Entree E 30 incl. catalogus.

    i www. tefaf. com

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                               78 of 92 DOCUMENTS

                                Algemeen Dagblad

                                 March 2, 2004

Fiscale terreur ; COMMENTAAR

SECTION: Trefpunt; Pg. 09

LENGTH: 184 words


    Belasting betalen is in dit land niemands hobby. Maar sommige groepen komen
wel erg goed weg in hun afkeer van de fiscus. Uit angst voor geweld blijken
belastingvorderingen op bewoners van een aantal woonwagenkampen, Hells Angels en
groepen criminelen niet te worden geind. Uiteraard is er veel verontwaardiging
-en terecht. Als gewone, hardwerkende burgers netjes betalen, waarom zouden
anderen dan moeten worden ontzien. Maar het belastingstuk staat niet op
zichzelf. Ook medewerkers van energiebedrijven en gemeenteambtenaren durfden tot
voor kort geen actie te ondernemen op veel woonwagenkampen. Die situatie stamt
uit een tijd waarin in Nederland veel gedoogd werd en de overheid blijkbaar de
handen vol had aan andere zaken. Nu dergelijke situaties stukje bij beetje aan
het licht komen, is duidelijk dat voor vrijstaten in Nederland vrijwel geen
draagvlak bestaat. Uiteraard moet de verantwoordelijke staatssecretaris Wijn
(Financien) daarom actie ondernemen. Vooral ook op zijn eigen ministerie
overigens, waar vrijwel niemand bleek af te weten van de ongewenste fiscale
vrijstaten.

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                               79 of 92 DOCUMENTS

                                Algemeen Dagblad

                               February 28, 2004

Moslimbeweging HUT

BYLINE: BERT WORMGOOR, DE MEERN.

SECTION: Trefpunt; Pg. 11

LENGTH: 104 words


    Citaat uit het artikel 'Moslimbeweging HUT boos over mediahetze' (AD, 27-2):
'Desondanks meent Pala dat de beweging verkeerd wordt begrepen. HUT is wel tegen
de democratie en westerse waarden, maar we respecteren de Nederlandse
rechtsorde.' Als ik dit zo lees, dan is dit clubje helemaal niet op zijn plaats
in ons Nederland en kan het beter vertrekken naar Iran waar de gewone burger
niets te vertellen heeft en de ayatollahs de dienst uitmaken. Wellicht kunnen de
'Hutters' contacten leggen met de oppositie in Iran. De kans op een gewijzigde
houding ten aanzien van de democratie lijkt mij zeer wel mogelijk.

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                               80 of 92 DOCUMENTS

                                Algemeen Dagblad

                               February 27, 2004

Patsers

BYLINE: K. VAN DER DONCK, LEIDEN.

SECTION: Trefpunt; Pg. 09

LENGTH: 175 words


    In artikel 27 van het Wetboek van Strafvordering staat dat politie en
justitie pas mogen optreden als feiten en omstandigheden daartoe aanleiding
geven. Volgens strafrechtadvocaat mr. Van Ardenne is dat dus bij personen die in
peperdure auto's rijden en geen daarmee vergelijkbare normale inkomsten hebben,
niet het geval (Trefpunt, 25-2).

    Met goud omhangen en omgeven door een witte wolk heroine wegspuitend in zijn
sportwagen, is de werkloze aan het stuur het daar natuurlijk volledig mee eens.
De gewone burger of de wijkagent die dat toch minstens een beetje vreemd vindt,
wordt door de advocaat op de vingers getikt: men zou inbreuk kunnen maken op de
persoonlijke levenssfeer! Mag ik hier hartelijk om lachen? Ook zouden wij zonder
nadelige gevolgen geen duur restaurant of een juwelierszaak meer kunnen binnen
lopen. Men verzint toch wat om wat krom is, recht te praten. Het is
verbijsterend hoe de denkwereld van advocaten vaak hemelsbreed verschilt van die
van de 'gewone' burger. Wiens brood men eet, diens woord men spreekt?

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                               81 of 92 DOCUMENTS

                                Algemeen Dagblad

                               February 27, 2004

Origineel oud ijzer ; 1948

BYLINE: TEKST NATASCHA KAYSER

SECTION: Sport; Pg. 17

LENGTH: 269 words


    Eysink TT Replica 125cc wegracemotor Berijder: Dick Renooy Eigenaar: Wim
Marijnis Wim Marijnis: 'Toen Dick Renooy in 1948 de TT won op deze machine was
dat een wereldwonder. Kort na de oorlog was motorsport iets gigantisch. En een
Hollandse jongen die op een Hollandse motor de TT won, dat was wat. Hij won
eigenlijk een jaar te vroeg. Pas in 1949 werd het een officiele WK-wedstrijd.

    De Eysink was een ideale racemotor voor Jan met de pet. Eysink maakte vanaf
1936 de Vilius -die was uitermate geschikt om op te voeren en was de basis voor
cross-en wegracemotoren tot halverwege de jaren 50.

    De motor zoals hij hier nu staat, is niet de echte. Die bestaat niet meer.
Ik heb ernaar gezocht, maar het is niet te traceren wat ermee is gebeurd. Deze
motor is dus niet de originele, maar hij is wel opgebouwd uit originele
materialen. Ik heb er jaren over gedaan onderdelen oude bij elkaar te krijgen.
Die zijn niet zomaar te koop. Je zou kunnen zeggen dat we van een heleboel
motoren een nieuwe hebben gebouwd. Frans Visbach met name heeft veel werk
verricht. Hij heeft ook in de TT van ' 48 op eenzelfde Eysink gereden. Renooy
heeft deze motor nooit gezien. Hij was al overleden toen we klaar waren.

    Er zijn nauwelijks nog originele Eysinks. Vroeger bleef een racemotor niet
bestaan. Eysink had ook weinig cultuurhistorisch besef. De fabriek stopte in
1954. Op de zolder stonden prototypen van alle motoren die er gemaakt zijn.
Uniek materiaal, maar men zag er destijds de waarde niet van in. De hele boel is
door een handelaar in oud ijzer weggehaald.'

    Foto's Cor de Kock en Wout Meppelink

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                               82 of 92 DOCUMENTS

                                Algemeen Dagblad

                               February 26, 2004

Pas in 2005 wordt de groei stevig

BYLINE: DOOR WALTER DEVENIJNS

SECTION: Economie; Pg. 12

LENGTH: 455 words


    Lachende gezichten achter de directietafels, optimistischere consumenten en
hogere beurskoersen. De Nederlandse economie lijkt zich te herstellen van de dip
van vorig jaar. Maar zet de groei wel door?

    Rotterdam-Om maar meteen met de deur in huis te vallen: Ja, we hebben het
ergste achter de rug. De economie staat niet meer in de 'achteruit' zoals vorig
jaar, zo meent Carl Kool. En Kool kan het weten. Hij werkt voor het Economische
Bureau van bankverzekeraar ING. De econoom houdt Nederland ' in de gaten'.

    Juist op het moment dat de verslaggever belt, zijn hij en zijn
collega'sbezig met het bestuderen van heel veel economische gegevens over
Nederland. Alle cijfers worden in de computer gegooid, waarna er een verwachting
voor dit jaar moet uitrollen. Concrete getallen heeft Kool nog niet op zijn
bureau liggen, maar een ding is zeker. 'Er is een voorzichtig herstel zichtbaar.
Geen achteruitgang meer zoals vorig jaar, maar een heel bescheiden herstel',
vertelthij, 'Je kan niet meteen zeggen dat het goed gaat met ons land, maar ik
heb wel de indruk dat de bodem bereikt is.' Zelfs de gewone man of vrouw op
straat durft weer te geloven, zo bleek eergisteren. Het consumentenvertrouwen
groeide in februari. Weliswaar was het aantal pessimisten nog steeds groter dan
het aantal optimisten, maar het aantal optimisten nam in de schrikkelmaandwel
sterk toe. Vooral het feit dat beursgenoteerde bedrijven zoals ABN Amro en KPN
hogere jaarcijfers en goedgemutste directievoorzitters lieten zien, werkte
stimulerend. Toch trapt Kool even op de rem voor al te veel hoerageroep. Er is
volgens hem een groot verschil tussen de prestaties van beursgenoteerde, grote
bedrijven en het midden-en kleinbedrijf. De grote jongens exporterenveel naar de
Verenigde Staten, een economie die op volle toeren draait. Daarnaast is er in de
afgelopen jaren flink gesaneerd, waarbij tienduizenden banen verdwenen en de
kosten omlaag gingen. Het midden-en kleinbedrijf, dat grotendeels afhankelijk is
van Nederland, heeft het stukken moeilijker, zo constateert hij. Zolang het
herstel in Nederland traag verloopt, zitten horeca en winkels klem. De
werkloosheid loopt dit jaar in ieder geval verder op, denkt Kool. 'Dat de
werkloosheid stijgt, is normaal. De reorganisaties gaan door, omdat de
ondernemers de kat uit de boom kijken. Komen die orders echt wel binnen?' En
Kool ziet ook de consument nog aarzelen. De spaarrekeningen van Nederland zitten
bomvol, maar de portemonnee wordt niet getrokken. 2004 Wordt een typisch
overgangsjaar, zo constateert Kool dan ook, maar volgend jaar verwacht hij een
stevigere groei te kunnen meten.

    Dure auto's kijken in op de Miljonair Fair in Amsterdam. Jong geleerd is oud
gedaan. ANP

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                               83 of 92 DOCUMENTS

                                Algemeen Dagblad

                               February 23, 2004

Sterrenslag ; De zin en onzin van restaurantgidsen

BYLINE: DOOR JAQUELINE STORM

SECTION: Cultuur & Media; Pg. 20

LENGTH: 1764 words


    Eerst was er Lekker, toen de Michelin-gids en deze week kwamen Iens
Independent Index en de Gault Millau uit. Allemaal geven ze punten voor het
beste eten, de beste bediening, de beste wijn en de beste aankleding. Maar wat
heb je er eigenlijk aan? Tv-kok Ad Janssen: 'Oordeel toch zelf!'

    Wie de culinaire afdeling van een gemiddelde boekhandel betreedt, treft ze
in groten getale aan: restaurantgidsen. Hoewel de prijzen varieren van pakweg 8
tot 28 euro, bieden ze allemaal hetzelfde: een beoordeling van de honderden
eetgelegenheden die Nederland rijk is. De grote vraag is dus: welke gids moet je
in hemelsnaam kiezen? De vermaarde Michelin-gids? De zeer betaalbare Lekker? De
vuisdikke Iens Independent Index? Of toch maar de gloednieuwe Gault Millau?

    Als het aan chef-kok Sergio Hermans van restaurant Oud-Sluis in Sluis ligt,
nemen we de laatste. Geen wonder: Gault Millau verkoos Hermans immers boven
Parkheuvels Cees Helder als beste kok van het jaar. 'Tja', zegt de chef-kok, 'je
kunt zeggen wat je wilt, maar het is toch best handig als je in zo'n gids staat.
Er zijn tenslotte een hoop mensen die op grond daarvan voor een bepaald
restaurant kiezen. En zo'n verkiezing tot beste kok van het jaar betekent ook
gewoon een hoop publiciteit. Maar het is ook eng, hoor. Voor hetzelfde geld zak
je volgend jaar weer op de ranglijst.'

    Tja. Want als er een ding is waar vriend en vijand het over eens zijn, is
het wel dat de wegen van de restaurantgids-proevers doorgaans ondoorgrondelijk
zijn. Daarom hebben de Dames Reiziger, die wekelijks een restaurant recenseren
in het AD Magazine, het ook niet zo op al die gidsen. 'Het grote probleem is dat
de criteria waarop restaurants worden beoordeeld, zo ondoorzichtig zijn. Neem de
Michelin-gids. De aanduidingen daarin zijn zo summier dat je werkelijk geen idee
hebt wat je te wachten staat. Kom je in een kitschtent, een oudhollands
restaurant of een loungezaak terecht? Uit de Michelin-gids kun je dat absoluut
niet opmaken. Wij vinden dat heel vervelend. Maar het helpt natuurlijk wel om de
Michelin-mythe in stand te houden.'

    Het woord is gevallen: de Michelin-mythe. Uitgerekend in de week dat
concurrent Gault Milleau voor het eerst in zijn 30-jarige geschiedenis een gids
voor de Benelux presenteerde, vertelde oud-Michelin-proever Pascal Remy in de
Franse krant Le Figaro dat de bandenfabrikant de boel belazert. Zo zou Michelin
geen 100, maar slechts vijf proevers in dienst hebben en zouden de meer dan
duizend in de Franse versie vermelde restaurants niet jaarlijks, maar slechts
een keer in de drieenhalf jaar worden bezocht.

    Hoewel Michelin de beschuldigingen van Remy resoluut van de hand wijst, zou
het Fjodor Gransjean, hoofdredacteur van het culinaire tijdschrift La Cucina
Italiana, niet verbazen als die wel degelijk op waarheid berusten. 'De mythe
rond die gids moet natuurlijke kostte wat 't kost in stand worden gehouden.
Idioot, natuurlijk -eigenlijk is het niet meer dan een veredeld wegenboek. Toch
kunnen dit soort gidsen mensen echt maken of breken. Denk maar aan die Franse
kok die vorig jaar zelfmoord pleegde omdat-ie een minder hoge waardering kreeg
dan het jaar ervoor; da's toch belachelijk?'

    Gransjean is dan ook bepaald niet gecharmeerd van gidsen a la Michelin. 'Die
pretenderen objectief te zijn, maar zijn dat natuurlijk nooit. Restaurants
beoordelen, is per definitie smaakgebonden. Bovendien: als je jezelf dan zo
nodig als objectief wil betitelen, publiceer dan in elk geval je criteria. Zoals
Iens Independent Index doet, bijvoorbeeld. Dat vind ik een sympathieke gids,
omdat je daarvan weet op welke criteria en door wie die is samengesteld: gewone
mensen.'

    En daar wringt nu juist de schoen, vinden de Dames Reiziger. 'Het probleem
van Iens is de hoeveelheid eetervaringen waarop een restaurant wordt beoordeeld.
Het is leuk hoor, een zaak door meerdere mensen te laten beoordelen, maar
daardoor wordt het wel heel moeilijk om blind te varen op die gids. De een vindt
een hoofdgerecht van 10 euro tenslotte al aan de dure kant, terwijl een ander 20
euro geen enkel probleem vindt.'

    Da's waar, beaamt Gransjean. Maar, zegt hij, het is ook helemaal niet slim
om blind te varen op een gids. 'Hoewel wij bij La Cucina Italiana nu zelf denken
over het publiceren van een gids voor Italiaanse restaurants, doe ik het
persoonlijk 't liefst zonder. Zo'n oordeel van een gids zegt me vaak helemaal
niks. Ik bepaal het liefst zelf wat ik van een restaurant vindt.'

    Chef-kok Ad Janssen, bekend van de TROS-programma's Middag Magazine en 1000
Secondenen directeur van Kasteel Rhoon, is dol op gasten als Gransjean. 'Ik vind
het soms zo jammer, al die mensen die maar blind op die gidsen varen. Oordeel
toch zelf! Zo'n gidsoordeel is toch een momentopname. En als je precies op dat
moment een steekje hebt laten vallen, sta je dus een jaar lang slecht in zo'n
gids. En dat kan echt heel vervelende gevolgen hebben. Ik ken collega's bij wie
het aantal gasten enorm terugliep toen ze bijvoorbeeld een Michelin-ster
verloren. Maar ondertussen blijven we wel met z'n allen achter Michelin en
consorten aanhobbelen. Want een goede recensie is natuurlijk altijd leuk. Maar
het allerbelangrijkste zou niet een hoge waardering van een gids moeten zijn,
maar die van je gasten.'

    'En daarom', zeggen de Dames Reiziger, 'besteden wij in onze recensies zo
veel aandacht aan de zaken als de prijs-kwaliteitverhouding, omdat we van
consumenten weten dat ze dat nu eenmaal heel belangrijk vinden. Chef-koks
schijnen overigens een bloedhekel te hebben aan dat prijs-kwaliteitscriterium
van ins, hoorden we laatst van een bekende chef. Maar wij vragen ons -net als
het merendeel van de consumenten -nu eenmaal af waarom al die protserige borden
en ongevraagd geserveerde tussengerechtjes nu eigenlijk nodig zijn, behalve om
de prijs op te drijven.

    ' Een gids als Lekker, die volgens ons precies tussen de Michelin-gids en
Iens Independent Index zit, zal dat daarentegen nooit doen. Het is een leuke
gids, hoor, die we ook graag lezen. Maar we vinden 'm wel erg behoudend en
truttig. Wie als chef-kok de sterren van de hemel kookt, maar krakkemikkige
stoelen heeft, zal bijvoorbeeld nooit de Lekker halen. Dat vinden wij niet
alleen heel erg jammer, maar vooral vooringenomen. Doe ons dan maar de Quote
eetgids, of het gidsje van Elle. Die noemen niet alleen alle nieuwe hippe
tenten, maar schrijven ook rustig: het eten is hier niks, maar het is wel the
place to be. Prima toch? Weet je in elk geval waar je aan toe bent.'

    Guide Michelin Prijs: E 23,30.

    Pagina's: 816.

    Besproken restaurants: 2000 (in Belgie, Luxemburg en Nederland).

    Werkwijze: De beoordelingscriteria noch het aantal proevers wordt genoemd in
deze gids.

    Plus: Compleet overzicht van hotels en restaurants in de Benelux in handig
formaat, met duidelijke kaarten en stadsplattegronden -ideaal voor onderweg.

    Min: De uiterst summiere omschrijvingen (Parkheuvel krijgt ondanks drie
sterren slechts 24 woorden, De Librije moet het doen met 22 woorden) en de
specialiteiten die alleen in het Frans worden vermeld. Bovendien bladert het
ultradunne papier erg onhandig.

    Opvallend: De bijgevoegde wegenkaart van de Benelux.

    Toppers: Parkheuvel (Rotterdam) en De Librije (Zwolle) hebben elk drie
sterren, er zijn vijf restaurants met twee sterren en 58 met een ster.

    Gault Millau Prijs: E 25.

    Pagina's: 910.

    Besproken restaurants: 1063 (in Belgie, Nederland en Luxemburg).

    Werkwijze: Noch de hoeveelheid proevers, noch de criteria waarop de
restaurants worden beoordeeld, staan in de gids vermeld. Restaurants kunnen
maximaal 20 punten en vier koksmutsen verdienen.

    Plus: De grote hoeveelheid informatie per restaurant, waarbij zowel een
indruk van het eten, de bediening als de sfeer wordt gegeven. Ook de aanraders
van de kaart komen uitgebreid aan bod. De kritische noot ontbreekt niet en dat
oogt wel zo onafhankelijk.

    Min: De kaarten van Belgie, Luxemburg en Nederland zijn zo summier, dat je
er eigenlijk helemaal niets aan hebt. Bovendien is 25 euro erg duur voor een
pocket.

    Opvallend: Achterin de gids is een bijlage met de beste restaurants van
Engeland, Duitsland, Oostenrijk, Spanje, Frankrijk, Italie en Zwitserland
opgenomen.

    Toppers: Oud Sluis (Sluis) en Parkheuvel (Rotterdam) krijgen beide het
maximale aantal van vier koksmutsen en 19 punten, daarna volgens drie
Nederlandse restaurants met drie koksmutsen en 18 punten: Beluga (Maastricht),
De Bokkendoorns (Overveen) en De Librije (Zwolle). Iens Independent Indez

    Prijs: E 17,95.

    Pagina's: 270.

    Besproken restaurants: 2400.

    Werkwijze: Deze gids werkt met 14.000 proevers -gewone Nederlanders die
graag uit eten gaan en het leuk vinden hun mening te geven over de kwaliteit van
het eten, de service, het decor en de prijs. Plus: Van alle gidsen heeft Iens
Independent Index het laagste snob-gehalte. Zo staat op de vierde plaats in de
top 10 De Bissjop (Maastricht), een restaurant dat in de andere gidsen niet eens
voorkomt. Bovendien is er aandacht voor zaken als de beste huiswijn (winnaar in
de categorie eetcafe/rood: Cafe Pol in Rotterdam), de beste bediening (Broodje
Apart in Schijndel) en de leukste aankleding (De Kastanjehof in Gemert).

    Min: Geen besteeindredactie, waardoor sommige zinnen onbegrijpelijk zijn
geworden. Opvallend: De grote hoeveelheid indexen, waardoor onder meer kan
worden gezocht op soort keuken, prijs, kindvriendelijkheid en bereikbaarheid per
boot.

    Toppers: 1. De Librije (Zwolle), 2. Oud Sluis (Sluis), 3. Olivio
(Harderwijk).

    Lekker 2004 Prijs: E 7,95.

    Pagina's: 282.

    Besproken restaurants: 500.

    Werkwijze: Lekker heeft 71 rapporteurs, die de restaurants beoordeelden op
eten, gastheerschap en ambiance.

    Plus: Behalve veel informatie over de 500 beste restaurants van Nederland,
is er productinformatie over paling, boter en water, zijn er interviews met de
25 beste chef-koks, is 25 bekende Nederlanders gevraagd waar zij het liefste
eten, is er een overzicht van kookcursussen en -workshops en spreken schrijfster
Rascha Peper, oud-premier Dries van Agt en Journaal-lezer Philip Freriks zich
uit over het Nederlandse culinaire klimaat.

    Min: Het formaat (een forse glossy) is niet handig om snel iets op te zoeken
of in het dashboardkastje te laten liggen.

    Opvallend: Wie Lekker koopt, krijgt een LekkerPas die na activering op de
site korting biedt in speciaalzaken en hotels, op culinaire reizen, proeverijen
en kookcursussen. Toppers: 1. Parkheuvel (Rotterdam), 2. De Librije (Zwolle), 3.
De Bokkedoorns (Overveen).

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                               84 of 92 DOCUMENTS

                                Algemeen Dagblad

                               February 21, 2004

Het nieuwe gezicht van Audi

SECTION: Mobiel; Pg. 21

LENGTH: 1042 words


    De fonkelnieuwe Audi A6 is minder verrassend dan waar we in stilte op hadden
gehoopt. Het is een schitterende limousine geworden, maar ook deze auto, een
ontwerp van Walter de'Silva, lijdt onder een zekere voorspelbaarheid die de
grootste spanning van het nieuwe er een tikje uit haalt.

    Toch is 'ie van A tot Z anders. Slechts op enkele punten doet de A6 anno
2004 nog aan zijn voorganger denken, die bij zijn introductie in maart 1997
vooral opviel door z'n speelse, hoog geplaatste en iets schuin naar beneden '
kijkende' achterlichten. Een herkenningspunt dat door enkele daaropvolgende
nieuwe Audi's gedeeltelijk werd gevolgd, maar inmiddels weer helemaal is
verdwenen. De nieuwe A6 is een forse auto, die met z'n laag doorlopende grille
de nieuwe mode van het merk volgt waar de A8 eerder al mee begonnen was. Flinke
koplampen, grote luchthappers en chroomstrips maken de neus verder helemaal af.
De flanken zijn veel zwaarder aangezet dan voorheen en de nieuwe auto heeft
brede ' schouders'. De daklijn van de vorige A6 is nog wel enigszins herkenbaar
gebleven, maar het hoge, hoekige kofferdeksel en de pronte achterlichten die
onderling door een dikke chroomstrip worden verbonden (voorheen zat deze aan de
onderrand van de kofferklep), geven de auto weer een totaal ander aanzien. De
nieuwe Audi A6 is gewoon een dikke auto geworden met grotere motoren en een
grotere wielbasis. Bijna een compacte A8. Hij meet nu in de lengte 4,92 meter en
in de breedte 1,86 meter en dankzij een wielbasis van 2,84 meter is de aan alle
kanten flink gegroeide A6 weer merkbaar ruimer dan zijn voorganger. Zowel
voor-als achterin is het goed toeven.

    De Nederlandse koper krijgt met de introductie eind mei dit jaar, de keuze
uit vier motoren. Dat zijn in de eerste plaats twee diesels, de 140 pk, 320 Nm
2.0 TDI viercilinder lijnmotor en de 225 pk 450 Nm 3.0 TDI V6. Daarnaast komen
er per direct drie benzinemotoren namelijk een nieuwe 177 pk, 230 Nm 2,4 liter
V6, een 255 pk, 330 Nm 3,2 liter V6 FSI en als topmotor de eerder al in de S4
vertoonde 335 pk, 4,2 liter V8 motor met een maximum koppel van 420 Nm. Deze
motorenkeuze geeft al aan welke kant het met de nieuwe A6 op gaat, al komt Audi
later dit jaar nog met een ietwat bescheiden 177 pk 2,0 liter TDI en volgend
voorjaar ook nog met een 170 pk 2,0 liter FSI turbo benzinemotor. Dat is
dezelfde motor die ook in de nieuwe Golf GTI komt. Uiteraard zijn er handbakken
en automaten verkrijgbaar waaronder de DSG, multitronic en tiptronic en we mogen
ook de nodige quattro-uitvoeringen niet vergeten. Het spreekt vanzelf dat er ook
nog een A6 Avant onderweg is, maar deze versie wordt pas in de tweede helft van
2005 verwacht.

    Alle nieuwe A6 modellen worden voortaan standaard geleverd met MMI
monochroom display, climate control, tweetraps frontairbags, een licht-en
regensensor, servotronic snelheidshafhankelijke besturing, een lederen stuurwiel
en een elektromechanische parkeerrem. VW-Audi importeur Pon's Automobielhandel
BV in Leusden verwacht de eerste auto's eind mei binnen en denkt dat de prijzen
onder de 50.000 euro beginnen. Ja natuurlijk is 'ie duur. De topversie van de
Audi A8 in verlengde uitvoering is niet voor niks het vlaggenschip van het
Duitse merk. Voor de prijs van 161.690 euro kun je ook (bijna) acht Audi's A2
1.4 kopen.

    Aan de andere kant is de lange A8 goedkoper dan zijn even zwaar uitgeruste
concurrenten Mercedes S600 L (E 185.100) en de BMW 760 Li (E 166.500). En die
twee hebben niet eens de permanente vierwielaandrijving, waarover de A8 L
quattro standaard beschikt. Plus, volgens Audi, een vleugje sportiviteit. Want
op het hoofdkwartier staat de meest luxueuze Audi aller tijden inmiddels bekend
als 'de sportiefste van alle luxe limousines'.

    De auto kreeg hetzelfde Audigezicht met forse grille als de nieuwe A6. Maar
deze lange A8 biedt het summum aan comfort en biedt een intens gevoel van
'rijkdom', zo is ook onze conclusie na een eerste kennismaking. Want wat is er
nu mooier om als 'Jan Modaal' achterin zo'n auto te worden gereden, omringd door
veel leer, chroom en hout. De ruimte en het gemak zijn niet minder dan in een
Rolls-Royce en de twee zetels achterin zijn evengoed elektrisch verstelbaar. De
dikbetalende zakenrijder rechtsachter heeft knoppen om de bijrijdersstoel
eigenhandig naar voren te schuiven voor extra beenruimte en hij of zij kan zelf
zijn automatische klimaatregeling instellen.

    Nog mooier is het om zelf achter het stuur plaats te nemen, want het rijden
met de A8 L is helemaal top. De souplesse van de Audi is onovertroffen, ondanks
zijn gewicht van tegen de twee ton. Concurrerende modellen geven toch vaak nog
het gevoel met een zware auto onderweg te zijn.

    In de Audi ontbreekt dat gevoel volledig. Het is mede te danken aan de
fluiterstille 12-cilinder motor (6,0 liter) in W-vorm (450 pk en een koppel van
580 Nm). Meer dan genoeg om in 5,2 seconden 100 km/u te rijden. Nog geen halve
minuut later is de elektronisch begrensde top bereikt: 250 km/u.

    De chauffeur heeft zijn eigen autotelefoon en de passagier achterin kan zijn
mobieltje laten installeren. Die heeft helaas een stoel met beduidend minder
zijdelingse steun (het maken van notities op bochtige wegen is een crime). Die
goede voorstoelen zijn verkrijgbaar met ingebouwde massage en interne
ventilatie. Verder is er een elektronisch gestuurde bedieningsknop voor allerlei
functies in de auto, zoals airco, radio en navigatiesysteem.

    Daarmee kan de chauffeur zelf het veerkarakter kiezen; naar keuze sportief
of uiterst comfortabel. Een andere mogelijkheid is om dit geheel automatisch via
een computer te laten verlopen. Deze bepaalt dan, afhankelijk van snelheid en
wegdek, wat er moet gebeuren. De standaard luchtvering en niveauregeling maken
dit mogelijk. De A8 is voorzien van een prachtig opererende automaat, die tevens
met de hand is te bedienen via flippers achter het stuurwiel. Voor wie dit alles
nog niet genoeg is, biedt Audi een optielijst, bestaande uit 29 pagina's met
keuze uit DVD-spelers, tv en negen verschillende typen lichtmetalen wielen. Een
ding moet de passagier achterin nog met de hand doen: het los bijgeleverde
voetenbankje moet met de hand worden uitgeklapt. Dat had toch ook elektrisch
gekund?

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                               85 of 92 DOCUMENTS

                                Algemeen Dagblad

                               February 21, 2004

Notarissen in het nauw

BYLINE: DOOR KAREN HAMERLYNCK

SECTION: Reporter; Pg. R3

LENGTH: 2970 words


    Saai en stoffig is het imago van de notaris. Bovendien zou hij veel te
makkelijk veel te veel geld verdienen. De werkelijkheid is anders, zegt de
beroepsgroep. Door een ware prijzenoorlog en de economische recessie raken
steeds meer notarissen in financiele nood en sluiten voortijdig hun kantoren.
'Het is een ware jungle geworden.'

    'Het is een ware jungle geworden'

    De kosten koper zijn veel te hoog, vindt Vereniging Eigen Huis (VEH) al
jaren. Aan die zes procent overdrachtsbelasting die de schatkist ingaat, kan
niet veel worden gedaan, dus richt de consumentenorganisatie zich op de
verplichte kosten aan de notaris. 'Laten we eerlijk zijn, het gaat toch om
routinewerk bij het transport van een huis, zegt VEH-woordvoerder Hans de la
Porte. ' Een notaris moet wel enig recherchewerk plegen, maar dat is toch echt
van een andere orde dan bij familierecht. De vaste tarieven zijn dan wel
losgelaten, maar de gewone man die een huis koopt bemerkt nauwelijks verschil.'

    ' Absolute onzin',zegt registeraccountant Wim Hamming van Ernst & Young, die
notarissen begeleidt met hun financien en jaarlijks onderzoek doet naar de stand
van het notariaat. ' Uit mijn onderzoek is gebleken dat er sprake is van veel
maatwerk, ook bij onroerendgoedtransacties. Bovendien zijn de prijzen voor dit
soort transacties de afgelopen jaren flink gedaald. Kijk naar de diverse
tarievensites op internet. In 2002 hebben we in ons onderzoek kunnen constateren
dat de gemiddelde marge op een akte van levering met hypotheek al 150 euro lager
was dan in 1999 en dat 40 procent van de kantoren verlies leed bij dit soort
transacties. De familiepraktijk is altijd verliesgevend geweest. Er is over 2002
berekend dat een notaris per testament gemiddeld 137 euro bijlegt. Dat werd
vroeger gesubsidieerd door de winsten bij het onroerend goed en het
vennootschapsrecht, maar dat kan nu niet meer. Vandaar dat de prijzen voor
familierechtelijke zaken wel zijn gestegen.'

    Binnen het notariaat worden de onderzoeken van Hamming met gemengde
gevoelens ontvangen. Een 'sombermans' wordt hij genoemd omdat hij stelt dat een
keiharde sanering in het notariaat noodzakelijk is. Volgens het Bureau
Financieel Toezicht (BFT) van het notariaat bevonden zich in 2002 zo'n 60 van de
1400 notarissen in financiele problemen. Hamming schat het aantal nu al op ruim
100. ' Volgens mij ontkomt de beroepsgroep niet aan drastisch saneren. Ik schat
dat er vijf tot tien procent te veel notarissen zijn.'Een van de alarmerendste
cijfers uit het rapport van Hamming was dat van de 78 notarissen die in 2002
stopten, 67 dit deden voor de pensioengerechtigde leeftijd. ' Dat komt deels
doordat notarissen het niet meer zien zitten. Het is een echte jungle geworden.'

    Aart Heering, voorzitter van de Koninklijke Notariele Beroepsorganisatie en
belangenbehartiger van de notarissen, is minder pessimistisch, maar ook hij
benadrukt de ernst van de huidige situatie. ' We schrokken ons rot toen we de
cijfers van het BFT kregen. We proberen de notarissen nu zo vroeg mogelijk te
helpen met het op orde brengen van de financien. Vaak is hun personele bezetting
nog gebaseerd op de vastgoed-hausse. Mensen ontslaan is geen pretje, maar soms
moet het.'Volgens hem zijn er al aardig wat 'stille saneringen' geweest. ' Er
zijn ook wel twee kantoren omgevallen, maar dat is gebeurd zonder dat de
clienten daar last van hadden.'

    Net als Hamming is hij bezorgd dat de kwaliteit van het product
achteruitgaat als steeds meer mensen onder de kostprijs gaan werken. ' De vrije
markt is prima, maar het mag geen vrijmarkt worden. Als je het notariaat goed
wil laten functioneren met vrije tarieven moet je dus veel meer toezicht en
regelgeving aanbrengen. Dat heeft de regering absoluut onderschat.'De
onafhankelijkheid van de notaris moet zijns inziens eveneens scherper in de
gaten worden gehouden. ' Als het moeilijk wordt, zoekt men toch de grens van het
toegestane. Dat zie je bij het recente fenomeen dat een groep notarissen voor de
Postbank met gereduceerd tarief is gaan werken. Die structuur knaagt aan het
onafhankelijke karakter van het beroep want de positie van de notaris tegenover
een van beide partijen, in dit geval de Postbank, verandert. Een onafhankelijke
commissie buigt zich daar nu over of dat eigenlijk wel kan.'

    Notaris in Nederland

    Er zijn in Nederland zo'n 1400 notarissen -van wie 400 een eenmanspraktijk
hebben -en 2000 kandidaat-notarissen. Iemand die afgestudeerd is in notarieel
recht moet zes jaar als kandidaat-notaris werken alvorens benoemd te kunnen
worden tot notaris. Ook moet hij aantonen dat hij binnen drie jaar 50.000 a
60.000 euro per jaar zal verdienen. Mensen komen bij een notaris terecht voor
het maken van een testament, huwelijkse voorwaarden of een samenlevingscontract,
het oprichten van een onderneming of het kopen van een huis. Vroeger waren er
vaste tarieven voor de diensten van de notaris. In 1999 werd de nieuwe
Notariswet van kracht. Sinds juli 2003 zijn de tarieven volledig vrijgegeven.

    'Netwerken is belangrijker'

    'Een regelrechte schande' noemt John Roozeboom de nieuwe reclamespot van
Vereniging Eigen Huis. Hij heeft een kopie van de tekst voorhanden waarin de
belangenorganisatie van huizenbezitters alle notarissen van Nederland oproept
'dat golfmagazine opzij te leggen' en zich niet langer 'verplicht aan de hoogste
tarieven' te houden.

    De agressieve toon, het gebrek aan respect waarmee zijn beroepsgroep
tegenwoordig tegemoet wordt getreden, Roozeboom moet er erg aan wennen. Zo ging
het een paar jaar geleden nog niet. Maar sinds op last van de overheid de vaste
tarieven voor de diensten van de notaris zijn losgelaten, is de sfeer duidelijk
veranderd. 'Dat een klant vooral op de prijs let kun je hem natuurlijk niet
kwalijk nemen, maar het is wel vervelend als je ervan overtuigd bent dat je echt
meer biedt dan een ander en je krijgt niet de kans om dat uit te leggen. Ik heb
telefoongesprekken gehad met mensen die vroegen: 'Wat kost bij u een overdracht
van een huis met een koopprijs van zoveel en een hypotheek van zoveel?' Dan stel
ik een paar vragen om een inschatting te maken hoeveel tijd ik ermee kwijt zal
zijn, zoals: 'Is er al een koopakte gemaakt door de makelaar of moeten wij die
maken?' Dan worden sommige mensen al boos en zeggen:

    'Waarom wilt u dat allemaal weten? Bij de andere notaris hoeft dat allemaal
niet, die noemde gewoon een prijs.' Dan denk ik echt: nou ga daar dan naar toe!
Dat maakt dat het minder leuk is geworden.'

    Roozeboom weet wel hoe het werkt.

    'Mensen maken gebruik van internetsites als degoedkoopstenotaris. nl en
notaristarieven. nl. Ze kiezen voor de prijs omdat een client heel moeilijk kan
zien wat het verschil in kwaliteit is. Wie weet nou eigenlijk wat een notaris
doet? In een normaal transport van een huis zit toch minstens tien uur tijd;
alleen al contact met de banken, de kadastrale onderzoeken, alle registers die
je moet controleren of mensen niet failliet zijn en zo. Als je niets aan mensen
vraagt, kun je dingen over het hoofd zien. En als dat veel gebeurt bij andere
kantoren krijgen wij daar uiteindelijk ook last van. De
aansprakelijkheidsverzekeringspremies zijn verdubbeld met ingang van dit jaar,
dat betekent dat er meer claims worden ingediend en misschien ook wel dat er
meer fouten worden gemaakt.'

    Hij kent steeds meer notarissen die in zwaar weer verkeren. 'Vaak zijn dat
toch mensen die de kostprijs niet goed in de gaten houden, die tarieven
aanbieden die daaronder liggen. Dat houdt niemand vol. Hier op kantoor hanteren
wij tarieven waarvan wij vinden dat het past bij normale werkzaamheden. Het komt
wel eens voor dat je een lager tarief rekent als iemand een offerte vraagt, maar
dan zijn we wel verplicht om eventuele aanvullende werkzaamheden in rekening te
brengen. Iemand die een offerte aanvroeg, kan dus duurder uitkomen dan wie het
standaardtarief accepteerde.' Toch heeft zelfs een goedlopend kantoor als
Caminada last van de prijzenslag. 'Wij merken wel degelijk dat de omzet minder
is; in de eerste plaats door de lagere prijzen, maar natuurlijk ook doordat er
minder woningen worden verkocht. Wij hebben gelukkig ook veel zaken in het
vennootschapsrecht, dus we kunnen dit allemaal nog goed hebben. We hebben de
afgelopen jaren niemand hoeven te ontslaan. Wel zijn er enkele vacatures niet
vervuld.'

    Volgens Roozeboom is het vak sterk veranderd. 'Je bent tegenwoordig vooral
ondernemer. Je moet offertes doen bij bouwprojecten, je gezicht laten zien op
allerlei bijeenkomsten, lid worden van businessclubs. Netwerken is heel
belangrijk geworden. Je kunt niet meer zitten wachten tot het grind knerpt zoals
een cabaretier grappend over de beroepsgroep heeft gezegd.' Zelf vindt hij het
netwerken leuk om te doen, maar hij merkt dat het de werkdruk heeft doen
toenemen. Langdurig ziekteverzuim stijgt sterk onder notarissen, blijkt ook uit
diverse onderzoeken. Zo was burn-out als reden voor ziekmelding in 1995 nog 15
procent, maar in 2001 al 52 procent. 'Ik kan me dat goed voorstellen. Wij merken
hier op kantoor ook dat mensen uitvallen door werkdruk. Het gaat niet alleen om
de kantooruren die je maakt, maar ook om het netwerken in de avonduren en de
zorgen die je je maakt om je personeel bij een dalende omzet.'

    Naam: John Roozeboom

    Leeftijd: 34 jaar

    Kantoor: Caminada in Rijswijk

    Kenmerken: Grootste zelfstandige kantoor van Zuid-Holland (4 notarissen, 10
kandidaat-notarissen, totaal 50 man personeel)

    'Dit werk kost gewoon geld'

    In de wachtkamer van Joan Smal, een van de twee notarissen van het I dorp
Nieuwerkerk a/d IJssel, ligt een folder: Moment in het leven door Notaris Smal
waarin iedere client kan lezen wat de notaris allemaal voor hem of haar kan
betekenen. En wie de koop of verkoop van een huis regelt bij deze notaris krijgt
een zevental A4-tjes mee waarop hij of zij kan lezen wat het kantoor nu precies
allemaal heeft gedaan -tenminste 21 handelingen -om te zorgen dat deze
'transportakte' doorgang kon vinden.

    'Ik heb al die 20 jaren dat ik hier zit mijn best gedaan om clienten uit te
leggen wat ik doe voor hun geld', vertelt notaris Smal. 'Ik ben bang dat het
onze beroepsgroep in het verleden wel enigszins te verwijten viel dat ze dat te
weinig deden. Deels was dat natuurlijk bescheidenheid. De meeste mensen willen
bij de notaris tekenen en wegwezen en niet naar een heel verhaal luisteren van
ik heb dit en dit uitgezocht. Maar daardoor is wel het misverstand ontstaan dat
wij weinig doen voor veel geld. Men lijkt niet te beseffen dat het werk wat wij
doen ontzettend belangrijk is voor het goed functioneren van de maatschappij.'

    Hij legt uit dat hij zichzelf ziet als een soort 'politieagent van het
rechtsverkeer'. 'Wij zijn er om te zorgen dat er zo weinig mogelijk procedures
bij de rechtbank komen door te controleren of afspraken in het maatschappelijk
verkeer wel deugen. Dat werk dat we doen, kost gewoon geld. Ik trek drie
kwartier uit voor een transport-en hypotheekakte omdat ik alles goed met koper
en verkoper wil doornemen en wil waarschuwen voor risico's. Ik hoor wel eens dat
iemand bij een andere notaris binnen een kwartier klaar is. Dan vraag je je af
of die alle informatie heeft gekregen.'

    Het oude systeem van vaste tarieven had flinke voordelen. 'We zitten in een
monopoliepositie omdat wij nu eenmaal verplicht moeten worden ingeschakeld en ik
denk wel dat ons inkomen binnen het oude systeem van vaste tarieven te hoog was.
Op zichzelf heb ik daar natuurlijk ook van geprofiteerd. Maar ik ben ervan
overtuigd dat de client ook van dat systeem profiteerde. Bij de vaste tarieven
zaten hoge marges op het onroerend goed, waardoor je familierechtelijke zaken
als het maken van testamenten of huwelijkse voorwaarden onder de kostprijs kon
aanbieden. Nu kan dat niet meer.'

    Op de site www. degoedkoopstenotaris. nl staan zijn tarieven vermeld,
waaruit blijkt dat hij aanzienlijk duurder is dan een dorpsgenoot die er sinds
1997 zit en een echte prijsstunter is. Het verschil tussen beide kantoren voor
een transport-en hypotheekakte kan tot bijna 300 euro oplopen. Smal zucht: 'Ja,
ik weet het. Ik krijg daar natuurlijk telefoontjes over. Ik leg dan steeds uit
dat bij een bepaalde prijs ook een bepaalde kwaliteit hoort en dat je altijd
mensen houdt die het goedkoper willen doen. Mijn tarieven zijn ongeveer
hetzelfde als die bij vergelijkbarekantoren. Ik doe niet mee aan het prijs
stunten, ik wil geen cash & carry notaris worden.'

    Hij kent diverse collega's die er de brui aan hebben gegeven. Ze zijn vaak
in de 50, hebben er geen zin meer in en gaan met vervroegd pensioen. Zelf hoopt
hij nog heel wat jaren door te gaan. 'Ook na al het gedoe van de laatste jaren
vind ik het vak op zich nog steeds prachtig. Je hebt een beetje dezelfde functie
als de huisarts van het dorp. Je volgt gezinnen in hun vreugdevolle momenten
zoals trouwen, kopen van een huis en het starten van een onderneming en hun
trieste momenten zoals scheidingen en nalatenschappen.'

    Maar het is er de afgelopen jaren absoluut niet leuker op geworden. 'Nu
kondigt de Nma weer aan dat ze onderzoek gaat doen om te kijken of er
ontoelaatbare afspraken worden gemaakt over toelatingseisen om notaris te kunnen
worden. Ik moet daar een beetje om lachen. Er zijn veel kandidaat-notarissen die
benoemd zouden kunnen worden, maar dat niet willen. Laat de NMa eens onderzoek
doen waarom zij dat niet willen...'

    Naam: Joan Smal

    Leeftijd: 54 jaar

    Kantoor: Notaris J. Smal in Nieuwerkerk a/d IJssel

    Kenmerken: Eenmanskantoor (1 notaris, 2 kandidaat-notarissen, totaal 11 man
personeel)

    'Ik was het spuugzat'

    In 2000, nog geen jaar nadat de vaste tarieven werden losgelaten, merkte Jan
ten Berge dat hij ' s morgens 'niet meer fluitend naar zijn werk ging'. 'Ik had
mijn werk altijd met veel plezier gedaan, maar het werd steeds lastiger. Een
deel van het probleem was fysiek van aard -ik heb tien jaar geleden een zware
hartaandoening gehad en heb weinig tijd genomen om daarvan bij te komen -maar
dat vond ik niet het zwaarste. Waar ik het moeilijker mee had, was mijn
onvermogen om te gaan met financieel aangestuurde clienten. Want tegelijk met
het loslaten van de tarieven zag ik de houding van de clienten veranderen. Die
waren voornamelijk geinteresseerd in je prijs en minder in een deskundige
advisering en in je onafhankelijkheid en onpartijdigheid.

    ' Natuurlijk heb ik ook last gehad van prijsvechters. Ik weet nog dat een
vaste relatie van kantoor, een woningbouwcorporatie, om een offerte vroeg. Die
opdracht wilde ik niet missen, dus ik stelde het destijds geldende minimumtarief
voor. Op een dag kreeg ik een eenregelig mailtje dat ik de opdracht niet kreeg.
Ik werd helemaal kierewiet van die afwijzing. Ik heb gebeld en gezegd; Je kunt
het niet maken om in een dorp als dit met een project waarin 90 procent lokale
mensen komt wonen, met een notaris uit een ander dorp in zee te gaan!
Uiteindelijk kreeg ik drie weken later een mailtje dat ik de opdracht toch
kreeg. Op een manier alsof ze me een enorm plezier deden. Ik heb nog maar eens
uitgelegd dat het niet alleen de taak is van de notaris om een handtekening
onder een overeenkomst te zetten, maar ook om clienten goed voor te lichten. En
dat kun je natuurlijk het beste als je weet wat er speelt. Die voorlichtingsrol
is echt een van de taken die bedreigd wordt door die zogenaamde
postordernotariaten.'

    Net als notaris Smal vindt ten Berge wel dat de inkomsten van notarissen
vroeger aan de hoge kant waren. ' Dat de tarievenslag van de laatste jaren heeft
geleid tot een verlies aan honorarium heb ik nooit erg gevonden. In allerlei
bestuurlijke organen heb ik zelf meegewerkt aan tariefverlagingen. Niet voor
niets was het een relletje toen vijf jaar geleden uit een onderzoek kwam dat
meer dan de helft van de notarissen vijf ton verdiende.

    'Maar wat mij wel zeer frustreert, is de veranderende positie van de notaris
ten opzichte van de client. Je bent afhankelijk geworden want je moet die
opdracht scoren. Mijn waardering voor het vak is juist altijd die strikt
onafhankelijke rol geweest. Ik ben al jaren lid van de plaatselijke Rotary Club
en ik heb nooit gelobbyd om van een ander lid een opdracht te krijgen. Sommige
leden waren mijn client, anderen niet, geen enkel probleem. Tegenwoordig moet je
er klanten gaan werven. Ik wilde dat helemaal niet. Naar de tennisclub ga je
toch ook om te tennissen?

    ' Even rampzalig vind ik het verlies aan collegialiteit binnen de
beroepsgroep. Vroeger stuurde je zaken door naar elkaar of kon je elkaar bellen
om informatie op te vragen. Nu laat je het wel uit je hoofd. En als iemand
tegenwoordig failliet gaat, is er blijdschap: een concurrent minder!'

    Hoewel hij geregeld hoort dat collega's er net zo over denken als hij, heeft
hij toch gemerkt dat het 'nog altijd wel taboe is' om te zeggen dat je er geen
zin meer in hebt. ' Je krijgt dan toch snel de naam dat je niet meer bent
toegerust voor de actuele situatie. Maar ik was het gewoon spuugzat. De
beslissing om voortijdig te stoppen, werkte zo bevrijdend. Ik ben ervan
overtuigd dat ik nooit zo vroeg was gestopt als de nieuwe ontwikkelingen niet
zo'n negatieve invloed hadden gehad op het plezier in mijn werk.'

    Naam: Jan ten Berge

    Leeftijd: 59 jaar

    Woonplaats: St. Michielsgestel

    Kenmerken: Gestopt per 1 juli 2003 na 18 jaar een eenmanskantoor (met twee
kandidaat-notarissen en totaal tien man personeel) te hebben gehad.

    Notaris Roozeboom: 'We hebben niemand hoeven te ontslaan. Wel zijn er
vacatures niet vervuld.' FOTO PIM RAS

    Notaris Smal: 'Ik denk wel dat ons inkomen binnen het oude systeem van vaste
tarieven te hoog was.' FOTO PIM RAS

    Oud-notaris ten Berge: 'Als een collega failliet gaat, is er blijdschap: een
concurrent minder!' FOTO COR DE KOCK

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                               86 of 92 DOCUMENTS

                                Algemeen Dagblad

                               February 21, 2004

Het wantrouwen van Belgie ; Minister Laurette Onkelinx: Justitie zal altijd
fouten maken

BYLINE: DOOR FRANS BOOGAARD

SECTION: Reporter; Pg. R4

LENGTH: 2128 words


    Monsterlijke optreden van Marc Dutroux snijdt diep in volksziel

    Dat er ooit een tweede Marc Dutroux opstaat in Belgie, durft ze niet uit te
sluiten. Wel is ze er zeker van dat die niet meer zo ongestoord zijn gang zou
kunnen gaan. Aan de vooravond van het 'proces van de eeuw' spreekt de Belgische
minister van Justitie Laurette Onkelinx. 'Niemand heeft ooit zo'n invloed gehad
op de hervorming van politie en justitie als Dutroux.'

    Ze schatert het uit als ze hoort dat van haar Nederlandse collega Donner al
twee fietsen zijn gestolen: 'Ik vind dat toch zo'n aardige man!' Ook als -met de
bandrecorder uit -de binnenlandse politiek nog even aan de orde komt,
weerkaatsen de muren regelmatig haar gulle lach. Laurette Onkelinx (45), de ster
van de Franstalige socialisten, staat bekend als een bikkelhard politica, maar
is warm in de omgang.

    Over negen dagen begint in de belegerde vesting die het zuidoost-Belgische
Arlon nu al is, het monsterproces tegen kindermoordenaar Marc Dutroux. De
strakke regie die Onkelinx daarvoor heeft uitgestippeld, legt ze ook zichzelf
op: geen woord over de zaak zelf, wel volop aandacht voor de schok die L'affaire
bij publiek, politie en justitie teweeg bracht.

    Na het proces-Cools nu Dutroux: Bent u begonnen met de
voorjaarsschoonmaak?'Het lijkt erop, maar ik zou die twee processen -het ene
over de moord op een minister van staat, het andere over ontvoering, seksueel
misbruik en moord op kinderen -niet op een hoop willen vegen. Een
gemeenschappelijk kenmerk is dat beide, het tweede meer nog dan het eerste,
twijfel opriepen over het functioneren van politie en justitie in dit land. Als
het daarom gaat, kunt u er nog een derde zaak aan toevoegen: de overvallen van
de Bende van Nijvel, begin jaren ' 80, waarvan de daders nooit zijn gepakt.'

    Justitie in Belgie neemt veel tijd: 12 jaar voor de moord op Cools, zeven
jaar voor die, door de hormonenmafia, op de Vlaamse veearts Van Noppen, acht
jaar voor de zaak-Dutroux. Zijn de onderzoeken zoveel grondiger dan in
Nederland?'Er waren telkens heel bijzondere omstandigheden. In de zaak-Cools was
er naijver tussen verschillende parketten, maar de meeste tijd is verloren
gegaan door ik weet niet hoeveel sporen te volgen. De vraag of Dutroux een
geisoleerde pervert was of deel uitmaakte van een netwerk, heeft van het begin
af ook tot veel discussie geleid. We zullen het proces moeten afwachten om het
antwoord te weten, maar hoe dan ook: beide opties zijn onderzocht en dat heeft
tijd gekost.

    ' Positief is dat de zaak-Dutroux onmiddellijk heeft geleid tot een grondige
hervorming van politie en justitie. De politie is een nieuw korps geworden. De
hoge raad voor de justitie vrijwaart het gerecht van politieke invloed en gaat
politieke benoemingen van rechters tegen. Geen ander justitieel dossier heeft
ooit een zo geweldige impact op de organisatie van het apparaat gehad. En op de
bevolking: de Witte Mars, met 300.000 Belgen op straat, zal ik nooit vergeten;
de emoties en woede waren onbeschrijflijk. Die hele mensenmassa die zei: dit is
niet iets wat bij de buren is gebeurd, het gaat om onze kinderen, en dat op het
niveau van heel Belgie -fantastisch!'

    Bent u ook zo enthousiast over het vervolg? Begin dit jaar legde de krant La
Libre Belgique een aantal Belgen de vraag voor of sindsdien hun vertrouwen in
justitie was toegenomen. Tweederde zei zonder enige aarzeling 'nee'.

    ' Ik vind het nogal ernstig dat de bevolking geen vertrouwen heeft in de
magistratuur, die toch de derde macht van de staat is en de garantie voor ieders
individuele vrijheden. Overigens blijkt uit diezelfde onderzoeken dat
disfunctioneren niet de hoofdoorzaak is voor het wantrouwen. De voornaamste
redenen zijn dat justitie te ontoegankelijk is, want te duur en te traag.'

    Zit het probleem ook niet in de procesvoering? In de zaak-Dutroux,
bijvoorbeeld, is nogal schokkend dat geen van de vier verdachten is aangeklaagd
voor de moord op Julie en Melissa. Dus: ouders raken op klaarlichte dag hun
kinderen kwijt en na zeven jaar onderzoek wordt nog steeds niemand voor moord
aangeklaagd omdat justitie niet weet wie de dader is...

    ' Daar ga ik helemaal niets over zeggen, dat zult u begrijpen.'

    Natuurlijk, scheiding van de machten. Maar zit hier niet een politieke kant
aan? Als de manier waarop een proces wordt gevoerd zo direct het vertrouwen in
justitie ondermijnt, is dat toch ook uw zaak?

    ' We zullen zien. Ik ben jurylid noch rechter. Het is aan hen om uit te
maken of het onderzoek goed is gevoerd en volledig is geweest en of er al of
niet fouten zijn gemaakt.'

    Wat zegt u de ouders? ' Ik sta in direct contact met hen, maar over
praktische zaken. Niet over de inhoud van het dossier.'

    U bent niet bang dat dit uw werk ondermijnt?' Ik zwijg. Zelfs 'ja' of 'nee'
op die vraag zou mij al te ver voeren.'

    In het verlengde: een ander Dutrouxslachtoffer, Eefje Lambrecks, is
blijkbaar vrijwillig ingestapt bij Dutroux. Geen van de verdachten is immers
aangeklaagd voor haar ontvoering. Opnieuw: Kunt u zich de reactie van de ouders
voorstellen?

    ' U moet daarover praten met hun advocaten. Ik ben geen partij. Mag en wil
geen partij zijn.'

    In de zaak-Dutroux zijn allerlei stommiteiten begaan. Politiekorpsen werkten
compleet langs elkaar heen, speelden elkaar geen informatie door en blunderden
op het terrein. Uw voorganger Verwilghen heeft daarover uitgebreid gerapporteerd
als voorzitter van de parlementaire enquetecommissie. Vier kinderen hadden nog
geleefd als politie en justitie beter hadden gewerkt. Hoe zeker bent u dat
zoiets in Belgie niet meer kan voorkomen?

    ' In geen enkel land ter wereld kun je absoluut garanderen dat disfuncties
uitgesloten zijn. In Nederland, Frankrijk, Belgie: overal is dat mogelijk. Ik
durf wel te zeggen dat we het risico erop nu maximaal hebben beperkt. Er wordt
samengewerkt, er is een goede informatiedoorstroming, van hoog tot laag is de
politie erop gebrand de aloude rivaliteit tussen rijkswacht, politie en
recherche definitief de kop in te drukken.'

    Onderzoeksrechter Damien Vandermeersch zegt dat de politie nu zelfs slechter
werkt dan in het Dutroux-tijdperk!' Hij had het niet over naijver. Hij bedoelt
dat de politie gebukt gaat onder administratie en te veel in de paperassen zit.
Ik ga met de onderzoeksrechters en gerechtelijke en federale politie zien wat
daaraan te doen is. Als je transparantie wil en korpsen informatie wil laten
uitwisselen en dwarsverbanden wil laten leggen, dan zul je die informatie wel in
de computer moeten stoppen. Door Dutroux zijn in hoog tempo veranderingen
doorgevoerd die normaal tien jaar hadden geduurd. Het is dus normaal dat er hier
en daar nog wat te verbeteren valt.'

    Wilt u blijven werken met volksjury's? Een assisenhof met een jury van
gewone burgers heeft geen materiele bewijzen nodig om iemand desnoods tot
levenslang te veroordelen. De 'innerlijke overtuiging' van de juryleden dat hij
of zij schuldig is, volstaat. De Hongaarse dominee Pandy is wegens moord op zijn
familie veroordeeld zonder materiele bewijzen. Dat geldt ook voor de moordenaars
van veearts Van Noppen en voor de opdrachtgevers van de moord op Cools. Vindt u
dat bevredigend?' Ik verdedig het assisenhof, of toch zeker de wijze waarop dat
in Belgie werkt. Neem het laatste grote proces, de moord op Andre Cools. Het
heeft extreem lang geduurd, er zijn procedureincidenten geweest, maar al die
tijd is de jury zeer oplettend geweest. Op basis van wat het parket, de
onderzoeksrechter en de getuigen naar voren hebben gebracht, heeft zij zich
uiterst zorgvuldig een eigen mening gevormd.

    'Onze arbeidsrechtbank kent naast de beroepsrechter vertegenwoordigers van
vakbonden en werkgevers; in onze handelsrechtbanken zitten naast de
beroepsrechter ook non-professionals. Ik geloof er heilig in dat als je recht
wilt doen naar het hart van de burger, je de paleizen van justitie wijd moet
opengooien. Naar mijn stellige overtuiging dragen lekenrechters bij tot herstel
van vertrouwen. We hebben jarenlang geklaagd dat justitie zich opsloot in zijn
ivoren torens en zijn ongenaakbare paleizen. De afstand is nog steeds veel te
groot, en de schuld daarvoor ligt aan twee kanten: bij de rechters, die te
weinig weten wat er in de maatschappij leeft, en bij de burgers die zich
onvoldoende realiseren dat je een gerechtelijk apparaat hard nodig hebt om
ieders individuele rechten te vrijwaren.'

    Het blijft vreemd: wie een auto steelt, komt voor een beroepsrechter; wie
zijn moeder vermoordt, voor een amateurjury...'Nee, nee, ook dan kom je voor een
beroepsrechter: de president van het hof, die de zittingen leidt, het proces in
goede banen leidt en ervoor zorgt dat de jury alle informatie krijgt die nodig
is om tot een oordeel te komen. Dat de jury in laatste instantie oordeelt is
belangrijk, omdat de samenleving zo, rekening houdend met de tijd waarin we
leven, kan reageren op de omstandigheden waaronder een misdrijf is begaan. De
notie van goede zeden of smaad is totaal anders dan 10 of 20 jaar geleden. Dat
is de notie die de jury inbrengt in een proces.'

    Is er geen risico dat de politie minder hard naar materiele bewijzen zoekt
omdat de jury toch wel zonder kan?

    'Het lijkt wel alsof u het werk van de jury minacht! Integendeel! In de
zaak-Pandy hebben de president en de jury haarscherp aan het licht gebracht hoe
hij zijn volledige familie in stukjes sneed.

    Maar er was geen bewijs. ' Denkt u dat innerlijke overtuiging voor een
correctionele rechtbank (met beroepsrechters -red.) nooit de doorslag geeft? Bij
een assisenhof brengt de president de aanwezigheid of eventueel afwezigheid van
materiele bewijzen over het voetlicht. Pas daarna komt de jury tot haar intieme
overtuiging.'

    Veel assisenzaken leiden niet tot de ultieme waarheid. In de zaak-Pandy
waren er twijfels of hij niet nog veel meer moorden had gepleegd. Bij Van Noppen
bleef het de vraag of nu alle schuldigen zijn gestraft.

    ' Van vrederechter tot assisenhof zul je altijd twijfel houden. Dat is nou
net de reden dat we geen doodstraf meer hebben, omdat de voltrekking daarvan
onherroepelijk is. Dat risico ban je niet uit, in geen enkele democratie.'

    U komt zelf uit de Luikse PS-federatie, u was een beschermelinge van Andre
Cools. Bent u er zeker van, anders dan de familie-Cools, dat in zijn zaak wel
alle schuldigen zijn gestraft?

    ' Ik denk dat voor bijna alle zaken geldt dat justitie op een bepaald moment
een waarheid uitspreekt, maar dat is de juridische waarheid. Niemand zegt dat
het de volledige waarheid is. Het is er een met veel facetten, deels aangebracht
door de burger zelf. Omdat wij eraan hechten hem in de ernstigste misdrijven
direct te laten meebeslissen.&quotDenkt u dat de wereld na het proces-Dutroux
wel de volledige waarheid zal kennen?

    ' Ook dat zal een juridische waarheid zijn. En of die bevredigend is? Dat is
in Belgie niet anders dan elders. Dacht u dat voor een correctionele rechtbank,
die in Belgie precies zo werkt als bij u, materiele bewijzen nooit discutabel
zijn? Dat rechters zich bij u nooit vergissen? Justitie zal altijd fouten maken,
er zullen altijd andere waarheden zijn naast de juridische. Het is een kwestie
van bescheidenheid om dat te erkennen.&quotEcht rampzalig voor het imago van
justitie is de Bende van Nijvel in de vroege jaren 80: 28 doden bij overvallen
op supermarkten, nooit een dader gepakt. Hebt u enige hoop dat die zaak ooit nog
wordt opgelost?

    ' We blijven zoeken. Ik denk dat in elk land onopgeloste zaken bestaan. Ik
wanhoop niet, anders zouden we toch niet verder zoeken?'

    Ook niet om de nabestaanden aan het lijntje te houden?

    ' Nee, dan zou ik er geen mankracht aan willen verspillen. Op de dag dat we
echt niet verder komen, moeten we ons verlies nemen.'

    PERSONALIA

    Laurette Onkelinx

    Geboren: 2 oktober 1958 in Ougree

    Burgerlijke staat:

    Getrouwd, moeder van drie kinderen

    Carriere:

    Groeide op in de Luikse PS-federatie onder leiding van de in 1991 vermoorde
minister van staat Andre Cools.

    Werkervaring

    1988 In de Kamer voor het arrondissement Luik.

    1992 Federaal minister van sociale integratie, volksgezondheid en leefmilieu

    1993-1999 Minister-president van de Franse gemeenschapsregering, die vooral
culturele bevoegdheden heeft.

    1999-2003 In het kabinet Verhofstadt-I werd zij vice-premier en minister van
werkgelegenheid en gelijke kansen Sinds 2003 In het kabinet Verhofstadt-II is
zij vice-premier en minister van Justitie. Dat jaar verhuisde zij naar Brussel
om met haar politieke gewicht de opmars van de liberale Mouvement Reformateur
van Louis Michel af te stoppen.

    Laurette Onkelinx: 'Door Dutroux zijn in hoog tempo veranderingen
doorgevoerd die normaal tien jaar hadden geduurd.' FOTO PIM RAS

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                               87 of 92 DOCUMENTS

                                Algemeen Dagblad

                               February 19, 2004

UWV (6)

BYLINE: ANNEMARIE LOUISA, ROTTERDAM.

SECTION: Trefpunt; Pg. 11

LENGTH: 102 words


    Welke normen en waarden zou premier Balkenende toch bedoelen? Gelden die
normen en waarden alleen voor het klootjesvolk? Wordt er zo met gemeenschapsgeld
omgesprongen? Hoeveel rollators zouden er niet vergoed kunnen worden met het
geld dat in een weelderig interieur is gestoken op het kantoor van de UWV? Een
decadente vertoning, waarvan je als Jan Modaal niet vrolijk wordt, laat staan
dat er een voorbeeldfunctie van uitgaat. Het zal toch niet zo zijn dat er nog
een gouden handdruk voor deze topmensen volgt? De holle frasen van De Geus
schieten mij in het verkeerde keelgat. Kan deze man niet weg?

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                               88 of 92 DOCUMENTS

                                Algemeen Dagblad

                               February 12, 2004

Prijsvechter Bush

SECTION: Trefpunt; Pg. 11

LENGTH: 367 words


    John Kerry, de Democratische koploper voor het presidentschap, stevent met
rasse schreden af op de nominatie van zijn partij. Hij heeft inmiddels 10 van de
12 voorverkiezingen gewonnen en lijkt niet meer af te stoppen als de uitdager
van president Bush.

    De senator uit Massachusetts slaagt er beter dan zijn rivalen in de onvrede
over de man die 'ten onrechte' in het Witte Huis zit, te mobiliseren. Het is
niet dat zijn supporters van hem houden, zoals ze met Bill Clinton deden, maar
deze Vietnam-veteraan en oorlogsheld wordt vooral gezien als de politicus die
George W. Bush in november kan verslaan. Volgens peilingen zou Kerry met een
neklengte voorsprong winnen van de president als er nu verkiezingen worden
gehouden.Jammer dat het nog zo lang duurt voor de stemmen worden geteld. Zowel
Democraten, ontevreden Republikeinen als de overgrote meerderheid in Europa zijn
Bush liever vandaag dan morgen kwijt. Hij geldt als onuitstaanbaar arrogant en
iemand die zich de wet laat voorschrijven door ideologische radikalinski's.
Bovendien heeft hij lak aan internationale verdragen en op binnenlands terrein
denkt hij meer aan zijn rijke vrinden in het bedrijfsleven dan aan Jan Modaal,
die zich zorgen maakt over zijn baan, de onbetaalbare premies voor de
ziektekosten en het snel stijgende collegegeld voor zijn tieners.

    Senator Kerry daarentegen is een man met veel ervaring in het buitenland,
voorstander van internationale samenwerking met de bondgenoten en met de
Verenigde Naties. Als hij in het Witte Huis zetelt zal de toon en houding van
Washington veranderen. Toch zullen we eraan moeten wennen dat Amerika sinds de
aanslagen van 11 september een andere visie op de wereld heeft dan Europa. Dat
geldt ook als een Democraat de scepter mag zwaaien. Meer nadruk op veiligheid
zal ook onder hem prioriteit blijven.

    Overigens is het nog veel te vroeg Bush al af te schrijven. Hij is amper
begonnen met zijn campagne en staat bekend als een keiharde, gedisciplineerde
prijsvechter. Als de VS erin slaagt Irak voor 2 november te pacificeren, of
Osama bin Laden wordt gevangen genomen voor de stembussen open gaan, blijft er
voor de kansen van John F. Kerry weinig meer over.

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                               89 of 92 DOCUMENTS

                                Algemeen Dagblad

                                February 9, 2004

Lekker bakkie Koffiepraat ; Koffie: van medicijn via statussymbool tot
volksdrank

BYLINE: DOOR JAQUELINE STORM

SECTION: Cultuur & Media; Pg. 22

LENGTH: 1461 words


    Met een gemiddelde consumptie van vier kopjes per persoon per dag behoort
Nederland, samen met de Scandinavische landen, tot de grootste koffieverbruikers
ter wereld. Dat was echter lange tijd heel anders, zo blijkt uit de
tentoonstelling die het Arnhems Historisch Museum wijdde aan de geschiedenis van
' s lands favoriete volksdrank.

    Koffie K versterct het hert, de hersenen en mage, en helpt de spijze
verteeren. Het opent ook alle verstoppingen der ingewande, en wordt in koude
gezwellen zwellen van lever en milt, en in koude verstoppingen, met groot
voordeel gedronken.Aldus de Nederlandse geograaf Olfert Dapper in zijn in 1680
gepubliceerde Nauwkeurige Beschrijvingenvan Klein-Asie.

    Hoewel koffie al rond 1500 in Europa was geintroduceerd -paus Clemens stond
het drinken van het zwarte goedje in 1511 zelfs officieel toe, mits het was
gezegend -was het in het 17de eeuwse Nederland bepaald geen gewoonte zomaar een
kopje koffie te drinken. Koffie was namelijk geen gewone drank -koffie was een
medicijn. Het werd niet alleen ingenomen om de ingewanden te versterken of de
spijsvertering te verbeteren; koffie was, als we Cornelis Bontekoe tenminste
mogen geloven, ook 'een probaat middel voor de hygiene van de mond'. Bovendien,
zo schreef de medicus in 1679 in zijn Verhandeling van de Coffi, hielp het tegen
dolligheyd, geraecktheid, beroertheyd, lamheyd, vallende ziekte, hoofdpijn,
keelpijn, waterzucht, oorpijn en zelfs tegen doodgaan. Toen Bontekoe na een val
van een trap op 45-jarige overleed, hoonde de roddelkrant Haegsche Mercurius dan
ook dat koffie blijkbaar toch niet zo'n wondermiddel was.

    In de Hofstad bestond toen al negen jaar een coffi-huys, waar gegoede
burgers een kopje koffie konden drinken en een pijpje konden roken. Dat we
ueberhaupt weet hebben van dit koffiehuis aan de Hofsingel, komt omdat er in de
archieven van het Haagse Gerechtshof een verslag is te vinden van een enorme
ruzie tussen een belangrijke ambtenaar en een lid van de herenclub Hun
Mogendheden. De reden dat ze de boel kort en klein sloegen: ze kregen vanwege
het late uur geen koffie meer geserveerd.

    Naarmate de jaren vorderden, werden koffiehuizen steeds populairder. Zo
schreef de arts Stephanus Blankaert in 1686 'dat men de Coffi-huisen tot
Amsterdam soo vol van menschen ziet, dat se gepropt zijn'. Toch werd koffie nog
steeds niet als een gewoon drankje beschouwd. In zijn etablissement aan het
Haagse Buitenhof bijvoorbeeld, vroeg uitbater en advocaat Johan Massa elke
bezoeker uitgebreid naar diens gezondheid voor hij de koffie -die volgens Massa
overigens tegen elke kwaal werkte -inschonk.

    Al die koffiehuizen, die inmiddels overal in Nederland verrezen, waren de
overheid een doorn in het oog. Niet alleen omdat ze de klanten 'tot een luy en
leedig leven' inspireerden, maar ook omdat er in den lande steeds minder bier
werd gedronken en er dus minder accijns de staatskas invloeide. In 1699 wilden
de Staten van Holland daarom serieus onderzoeken of de koffiehuizen niet
verboden konden worden. Dat kon niet en dus werd er in plaats daarvan een forse
belasting geheven: vanaf 1707 moest elk koffiehuis honderden guldens belasting
betalen, naast de kosten voor de vergunning en de importheffing.

    Desondanks bleef de koffiehuishandel bloeien. Zakenlieden spraken er met
elkaar af, verenigingsbesturen vergaderden er, gewone burgers lazen er de
binnenenbuitenlandse kranten, studenten debatteerden er en marskramers brachten
er hun waar aan de man.

    Alleen vrouwen, afgezien van een incidentele serveerster of weduwe die het
etablissement van haar overleden man voortzette, zag je nauwelijks in
koffiehuizen. Zij dronken hun koffie thuis bij speciale gelegenheden, in de
beste camer uit kraantjeskannen en kopjes van kostbaar oosters porselein of
Delfts aardewerk. Koffie was dan ook niet goedkoop: in 1724 kostte een pondje
rauwe koffiebonen een gulden, drie stuivers en acht penningen -terwijl een
arbeidersweekloon niet meer dan een gulden bedroeg. Bovendien was het nog een
heel gedoe om van die rauwe bonen koffie te zetten. Eerst moesten de bonen
worden verwarmd tot ze bruin waren,

    dan

    moesten in een vijzel gestampt worden en pas dan kon er kokend water op
worden geschonken.

    Het thuis branden van de bonen, zou nog tot begin 20ste eeuw gebruik
blijven; bovendien bleef koffie lang heel duur. Eigenlijk pas na de Tweede
Wereldoorlog, toen de welvaart langzaam steeg, de wereldkoffieprijzen sterk
daalden en zowel de voorverpakte gemalen koffie als het snelfilterapparaat hun
intrede deden, werd koffie volksdrank nummer een in Nederland.

    Anno 2004 geven wij met z'n allen ruim 700 miljoen euro uit aan koffie, wat
ons een van de grootverbruikers van de wereld maakt. Per hoofd van de bevolking
verbruiken we ruim 10 kilo per jaar, twee kilo minder dan de Denen en de Finnen,
maar ruim zes kilo meer dan de Italianen, toch de uitvinders van de espresso en
cappuccino.

    Hoe veel er is veranderd sinds de Verenigde Oost-Indische Compagnie begin
17de eeuw de eerste koffie de Amsterdamse haven binnenvoer, blijkt echter vooral
uit de cijfers over de individuele koffieconsumptie. Was het drinken van koffie
tot ver in de 18de eeuw vooral voorbehouden aan de rijke (mannelijke) burgers
die koffiehuizen bezochten, inmiddels drinkt bijna 80 procent van de
Nederlanders van 12 jaar en ouder dagelijks koffie. Ruim 70 procent daarvan
wordt thuis geconsumeerd, de rest op het werk of in de horeca.

    Over koffie, de geschiedenis van de koffie in een notendop. Tot en met mei
in het Historisch Museum Arnhem, Bovenbeekstraat21, Arnhem. Informatie: www.
hmarnhem. nl of 026-4426900.

    Cafeineverslaafd? A an koffie zijn heel wat liedjes gewijd. Een greep:

    * Een kopje koffie -VOF De Kunst * Lekker bakkie koffie -Rita Corita * Kopje
koffie glazenwasser? -Henk Spaan en Harry Vermeegen * One more cup of coffee
-Bob Dylan * Coffee -All Saints * 40 Cups of coffee -Bill Haley and the Comets *
Coffee & TV -Blur * Wake up and smell the coffee -The Cranberries * Caffeine
-Faith No More * A cup of coffee -Johnny Cash * Let's have another cup of coffee
-Irving Berlin * Money, guns and coffee -The Pogues * Starfish & coffee -Prince
* Cigarettes and coffee -Otis Redding * Coffee song -Frank Sinatra

    Wie per dag tenminste 10 koppen koffie drinkt en daarover met lotgenoten van
gedachten wil wisselen, kan lid worden van Koffie 2000, de belangenorganisatie
voor koffieverslaafden. De doelstellingen van Koffie 2000 zijn onder meer het
invoeren van een verbod op surrogaatkoffie, het realiseren van lagere
koffieprijzen en het leveren van gratis koffie in overheidsgebouwen (informatie
en aanmelden: koffie@ raketnet. nl).

    Overigens is te veel koffie drinken echt niet aan te raden. Wie meer dan 10
koppen koffie per dag drinkt, kan last krijgen van oorsuizingen, hartkloppingen,
duizeligheid, rusteloosheid en trillende handen. En bij langdurig koffiegebruik
(20 jaar lang 25 koppen per dag) kan er zelfs hersenschade ontstaan. Wie minder
koffie wil gaan drinken, doet er verstandig aan z'n consumpte geleidelijk aan te
minderen. Anders kunnen er ontwenningsverschijnselen als hoofdpijn en trillende
handen ontstaan.

    Voor koffie bestaan niet alleen heel veel synoniemen in de Nederlandse taal
-bakkie troost, bakkie pleur, bakkie leut, pleur, slemp, sloot water, zwart goud
-maar er zijn ook heel veel spreekwoorden waarin koffie de hoofdrol speelt. Zo
staat dat is geen zuivere koffie voor dat is geen eerlijke zaak, betekent
koffiedik kijken de toekomst voorspellen en is op de koffie komen een ironisch
synoniem voor bedrogen uitkomen. Beroemde koffie-quotes 'Als dit koffie is,
breng me dan alstublieft thee, maar als dit thee is, breng me dan alstublieft
koffie.'

    De Amerikaanse president Abraham Lincoln

    *** 'Engelse koffie heeft nog ' t meest weg van water waar ze met een
katapult een koffieboon doorheen hebben gejaagd, waarna het cichoreimannetje er
zijn zak in heeft gewassen.'

    Dichter des vaderlands Gerrit Komrij

    *** 'Een reiziger drinkt alles, een toerist enkel koffie.'

    Schrijver Kees van Kooten

    *** 'Als ik met jou getrouwd was, zou ik vergif in je koffie doen.'

    Lady Astor tegen de Britse staatsman Winston Churcill

    *** 'Als jij mijn vrouw was, dronk ik het op.'

    Winston Churchill tegen Lady Astor

    *** 'Drink nooit zwarte koffie tijdens de lunch; het houdt je de godganse
namiddag wakker.'

    Fotograaf J. Cooper

    *** 'Goede koffie behoort zwart te zijn als de duivel, heet als de hel en
zoet als de liefde.'

    Hongaars gezegde Muzikale bakkies

    Anno 2004 geeft Nederland zo'n 1,6 miljard euro uit aan koffie. FOTO STONE

    Bron: Koffie in Nederland, vier eeuwen cultuurgeschiedenis van Pim Reinders,
Thera Wijsenbeek e. a. Walburg Pers, 1994.

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                               90 of 92 DOCUMENTS

                                Algemeen Dagblad

                                January 28, 2004

Woede over uitholling van ziekenfondspakket

BYLINE: DOOR WALTER DEVENIJNS

SECTION: Economie; Pg. 13

LENGTH: 660 words


    Als Fred van den Heuvel, directeur van zorgverzekeraar Azivo, aan het praten
slaat, rollen de krachttermen over de tafel. 'Dat achterlijke systeem... En er
wordt geen flikker bezuinigd.'

    Hoe bedoelt u? 'We zijn een rijk land. Wat mij stoort is dat iedereen roept:
bezuinigen, bezuinigen, bezuinigen. Er wordt helemaal niet bezuinigd op de
gezondheidszorg. Het is ordinaire lastenverschuiving. De regering bezuinigt
inderdaad op de kosten van de gezondheidszorg, maar legt de lasten neer bij de
gewone burger. Het ziekenfondspakket wordt uitgehold en de premies voor de
aanvullende verzekering gaan verder omhoog.'

    Bezuinigen is niet goed? 'De hele solidariteit belandt op die manier op de
vuilnishoop. En hier worden mensen de dupe van die de aanvullende verzekering
niet kunnen betalen! Laatst kreeg ik een brief van een 82-jarige vrouw die heel
haar leven bij Azivo verzekerd was. Ze schreef dat ze de aanvullende verzekering
had opgezegd, want ze kon met haar aow die premie niet betalen. Het kan toch
niet zo zijn dat iemand die bij ons verzekerd is en nu door haar leeftijd
kwetsbaar wordt, de aanvullende verzekering opzegt? Het is lullig om dat mee te
maken.'Hoe ziet de toekomst eruit? 'Het wordt nog erger. Hoe kleiner de regering
het basispakket maakt, hoe uitgebreider en duurder de aanvullende verzekering.
Een paar jaar geleden hadden bijna alle uitkeringsgerechtigden in Den Haag een
extra verzekering. Nu heeft 20 procent geen aanvulling meer. Alleen al bij Azivo
gaat het om 6500 mensen. Dus exit tandarts, fysiotherapie, rollator. Dan komen
ze bij de tandarts en moeten ze kiezen tussen een vulling (niet vergoed) of een
kies trekken(wel vergoed). Wordt steeds vaker de kies getrokken.'

    Krom beleid? 'Het kan anders. Er is een jongen van 23 jaar. Draagt een bril,
heeft hele slechte ogen. Min 13. Eigenlijk kansloos op de arbeidsmarkt. Volgt
toch een koksopleiding, waar die bril natuurlijk beslaat door de stoom uit de
ketels. Lenzen kunnen bij hem niet, zijn ogen irriteren. Hij wil zijn ogen
behandelen met een laser, maar die behandeling wordt niet vergoed. Toch betalen
we zijn rekening. Waarom? Zien is geen luxe. Hij is productiever voor de
samenleving, zal minder snel ziek worden. Je bespaart de maatschappij op de
lange termijn dus geld.'

    Zorgverzekeraar Azivo is Sinterklaas?'Begrijp me goed. We zijn niet tegen
meer concurrentie in de gezondheidszorg. Maar solidariteit is geen vies woord.
Wij hebben een aanvullende verzekering. Alles zit erin. Wil je bijvoorbeeld als
oudere niet meebetalen aan de kraamzorg, dan zit je hier niet goed. Ga maar naar
de concurrentie. Als je ons pakket neemt, betaal je aan alles mee. Hier zit
solidariteit in. Is niks mis mee.'

    Wat moet anders? 'We zijn nu nog gezond, maar straks kunnen we ook
afhankelijk zijn van dit rotsysteem. Dan moeten we zorgen dat de
gezondheidszorger voor iedereen is middels een basisvoorziening. Of het nou de
koningin is of een zwerver, iedereen heeft recht op datzelfde pakket. Als we
niet oppassen lopen we de VS achterna. Als je daar niet verzekerd bent, heb je
pech.'

    Dat de 53-jarige directeur Van den Heuvel af en toe uit zijn slof schiet,
heeft veel met zijn achtergrond te maken. Het Haagse Azivo, ofwel Algemeen
Ziekenfonds de Volharding, werd aan het eind van 19e eeuw opgericht door
arbeidersuit de arme Schildersbuurt. Balkenende maakte al kennis met de
strijdvaardigheid van Azivo. Op een poster van de zorgverzekeraar staat
Balkenende in een wit onderhemdje afgebeeld. Volgens Azivo staat de premier
symbool voor de 'kaalslag' in de gezondheidszorg. Balkenende dreigde met een
kort geding als de 'kwetsende' poster niet weggehaald zou worden. De Haagse
verzekeraar wacht daar nog steeds op.

    Directeur van zorgverzekeraar Azivo, Fred van den Heuvel, met achter zich
zijn omstreden reclameposters met premier Balkenende en minister Hoogervorst:
'Wie de gezondheidszorg uitkleedt, staat zelf in zijn hemd'. FOTO PETER HILZ

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                               91 of 92 DOCUMENTS

                                Algemeen Dagblad

                                January 24, 2004

Singles op drift in eigen zomerkamp

BYLINE: DOOR PAULIEN CORNELISSE

SECTION: Reizen; Pg. R7

LENGTH: 1308 words


    Laat je zorgen en je portemonne thuis. Als je een vakantie in een van hun
resorts hebt geboekt, hoef je je inderdaad geen zorgen te maken. Met een
polsbandje om krijg je al het eten en drinken dat je wilt, en kun je ook nog
gratis leren waterskien, salsadansen, snorkelen en noem maar op. Club Med werd
in de jaren ' 70 opgericht en was een populaire bestemming voor families. Welke
papa uiteindelijk bij welke mama in de hut terechtkwam, was maar de vraag. Dat
vrije aspect van de club droeg bij tot de populariteit ervan.

    Nu is de hippiesfeer verdwenen, maar nog steeds draait het er bij Club Med
wel om dat je veel mensen ontmoet. Een soort zomerkamp voor volwassenen. Je
betaalt ervoor, maar dan kun je verder ook helemaal los gaan. Wel is het jammer
dat de plekken waar de Club Meds gevestigd zijn door de gasten eigenlijk amper
bekeken worden. Bij Club Med Cancun (Mexico) is het mogelijk om dagtrips te
maken naar archeologische hoogtepunten zoals de Mayatempels in Chichen Itza en
Tulum. Maar de meeste mensen blijven lekker in het resort. De enige aanwijzingen
die je hebt dat je in Mexico bent, zijn de palmen, de vogels, de vissen, en het
schoonmaakpersoneel. Kleine indianen, zo zien ze eruit, en ze mogen of willen
niet praten met de gasten. Club Med is een veilige haven voor wie niet al teveel
onbekends wil tegenkomen op vakantie.

    'Club Med is leuk voor een week in het jaar. In de zomer ga ik ook op
avontuurlijke vakantie, maar zo tussendoor wil ik gewoon echt relaxen. En het is
een manier om heel veel mensen te ontmoeten.' Sanne (34) uit Utrecht is naar
Club Med Cancun gekomen. Ze wil niet met haar echte naam in de krant. 'Ja, er
heerst in Nederland een taboe op dit soort reizen. Mijn vrienden denken dat ik
door Mexico aan het trekken ben. Zij hoeven echt niet te weten dat ik een week
in een resort ben.' Gewoon relaxen, dat is toch niets om je voor te schamen?
Sanne: 'Club Med heeft de naam dat mensen erheen gaan om iemand te vinden. Dat
vind ik een beetje onzin. Natuurlijk is het leuk als je iemand tegenkomt, maar
dat geldt ook als je naar de Spaanse costa's gaat. En de selectie mensen hier is
wat leuker, denk ik, omdat het duurder is. Jan Modaal komt hier niet zo snel.'
Voor een week Club Med betaalde ze ongeveer E 1500. 'En verder heb ik ook echt
niets uitgegeven! Als je op excursie gaat, tikt het wel aan natuurlijk.' Sanne
breekt graag een lans voor Club Med. 'De locatie is supermooi. In Nederland
heerst veel onwetendheid over zulk soort vakanties. Terwijl als je het optelt,
wat ben je kwijt als je anders op vakantie gaat? Hotel, uit eten, alles wat er
bij komt... Dan kom je er ook wel aan.'

    Eigenlijk lijken alle gasten van Club Med in de zevende hemel. 'Waar anders
dan hier kun je zomaar aan de bar praten met mensen uit elke cultuur van de
wereld?', zegt Andrew, boilerhandelaar uit Vancouver. 'Eigenlijk verder alleen
in Vancouver, denk ik!' En Sanne legt uit: 'Kijk, als je hier in je eentje komt,
en je ziet er niet zo leuk uit, dan zorgt het personeel dat je toch wel aandacht
krijgt.'

    Het entertainmentpersoneel is inderdaad van een Amerikaanse gezelligheid die
op de onvoorbereide Nederlander wat eng overkomt. Bij de discoyoga-les komt de
juf de benen van de deelnemers persoonlijk in een onmogelijke houding drukken.
'Ja, dat doet pijn, he? Ik ben het kleine zusje van Hitler, hahaha! Nee hoor
grapje! Wat hou ik toch van mijn baan!' De gasten van Club Med mogen er dan
alles aan doen om er zo leuk mogelijk uit te zien, van het personeel winnen ze
het toch niet. Patrick Swayze als de dansleraar in Dirty Dancing, zoiets. Ze
wonen in Club Med, ze zijn dus altijd het allerbruinst, kunnen heel goed salsa
dansen en ze moeten altijd lachen (Dat is gedeeltelijk schijn: in een onbewaakt
ogenblik zegt de ene entertainer tegen de andere: 'Ik wou dat ik bronchitis had,
dan kon ik de hele dag in bed liggen.' ) ' s Avonds geven ze wervelende
dansshows. Kortom: leuke mensen die je graag wilt kennen.

    Om de gasten toch op elkaar te richten, organiseert Club Med bijvoorbeeld
een foam party. Met z'n allen in een ruimte,schuim erbij, en dan maar kijken wat
er gebeurt. 'Ik geloof dat ik mensen seks zag hebben onder het schuim', zegt
Martin uit Noorwegen met rode wangen. 'Maar ik kon het niet zo goed zien.'

    'Het gaat hier absoluut om seks', vertelt Dan. Hij is student, 20, en komt
uit New York. 'Je ziet hier veel mensen rondlopen die als het ware in een
opschrijfboekje bijhouden hoeveel mensen ze nu weer hebben leren kennen.' Dan
verwacht geen nieuwe levenspartner te vinden, want hij is homo. 'Meer hetero dan
Club Med bestaat niet.' Dus leest hij boeken op het strand. Aan het eind van de
week is hij relaxter dan hij voor mogelijk had gehouden. Toch draait Club Med
niet alleen maar om intieme contacten. Sanne: 'In het begin vond ik het heel erg
oppervlakkig hier. De eerste dag wilde ik alleen maar naar huis. Alle
entertainment die ze hier bieden, het is zo Amerikaans! Maar je kunt lekker veel
sporten. Ik heb al Tae Bo gedaan, ze hebben aquagym, en ze organiseren leuke
toernooitjes.'

    John (60) uit Connecticut: 'Ik ben sportfanaat, daarom kom ik hier. Weet je
wat leuk zou zijn? Als ze hier ook onderwater-hockey zouden hebben! Dat is een
heel leuke sport die maar weinig mensen kennen.' Er is dan wel geen
onderwaterhockey, maar wel salsadansen, waterskien, surfen, zeilen, duiken en
snorkelen.

    Jorge, een van de weinige Mexicanen die les geven, is snorkelleraar. Hij is
toegewijd en neemt niets voor bekend aan. 'This... we call a snorkle', begint
hij geduldig. Snorkelen is de moeite waard in Cancun. De Club ligt recht voor
het rif, dus het is een soort Finding Nemo, maar dan live.

    Wie niet van bewegen houdt, is wel wat op zichzelf aangewezen. Een beetje
keramiek beschilderen, maar eigenlijk mag dat geen naam hebben. Er is ook een
kast waarin gasten hun boeken achterlaten die ze uit hebben. In deze kast
bevindt zich maar een Nederlands boek, maar wel meteen een juweeltje.

    'Leef voor jezelf', van Dr Phil. 'Stap voor stap naar geluk van binnenuit'.
Een Nederlandse gast heeft dat gelezen aan de rand van het zwembad. Ja, geluk
van binnenuit, maar dan wel graag eerst van buitenaf, met een lekkere cocktail
en een gebronsde snorkelleraar. Al met al vertrekken de gasten uitgerust weer
naar huis. Ze hebben niet hoeven onderhandelen over taxi's, ze zijn niet
opgelicht in hotels, ze zijn niet beroofd. Sommigen hebben het geluk gevonden.
'Ik ben 36 en ik ben toch nog echt verliefd geworden!' Patrick uit Hilversum was
er niet naar op zoek, en had het niet verwacht, maar hij heeft nu toch een
Canadese schone aan de haak geslagen. 'Een last-minute ticket naar Montreal is
niet zo heel duur', zucht hij gelukkig.

    Ook Sanne keert relaxt weer naar huis, Ze heeft een intiem afscheid met de
Noor Martin. Niet dat het daar om begonnen was, natuurlijk. Maar toch mooi
meegenomen.

    Alle dagen wilde party's

    Club Med heeft in zijn reisaanbod een indeling gemaakt naar 'familie',
'koppels' en 'singles en vrienden'. In die laatste categorie is er keuze uit
all-inclusive vakanties in Clubdorpen in onder meer Alpe d'Huez (week vanaf E
750, eigen vervoer), Val d'Isere (vanaf E 735), Marrakech (vanaf E 695 inclusief
vlucht), Cancun (vanaf E 1455 inclusief vlucht) en Faru op de Maldiven (week
vanaf E 1495, inclusief vlucht).

    In de Clubdorpen voor volwassenen belooft Club Med alle dagen feest, met
veel (sport) activiteiten en wilde party's tot diep in de nacht. Let wel op bij
het boeken: op sommige data worden Clubdorpen voor volwassenen wel degelijk
bezocht door andere doelgroepen, dus families en stellen. 0900 2021627, www.
clubmed. nl

    Ben je single, maar houd je meer van avontuurlijke rondreizen, dan kun je
terecht bij Fox. www. fox. nl

    Club Med in Cancun: waarom ook zou je zo'n locatie verlaten? FOTO'S CLUB MED

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                               92 of 92 DOCUMENTS

                                Algemeen Dagblad

                                January 22, 2004

'De Mac-computer was voor iedereen'

BYLINE: DOOR FRANK RENOUT

SECTION: Economie; Pg. 11

LENGTH: 538 words


    Aanstaande zaterdag is het precies 20 jaar geleden dat de Apple Macintosh
werd geintroduceerd. Voor het eerst verscheen een gebruikersvriendelijke en
compacte computer op de markt voor 'de gewone man'.

    Rotterdam -Het was de tijd dat je nog met het hele gezin achter de computer
kroop, herinnert Tobias La Feber zich, gebruiker van het eerste uur. 'Wij waren
met zijn vijven thuis: vader, moeder en drie kinderen. En we hadden allemaal een
eigen schijfje voor de Macintosh. Op die van mij stonden kinderspelletjes.'

    Op 24 januari 1984 werd de Macintosh van Apple aan de wereld gepresenteerd.
Het was een revolutie. Computers, daar moest je tot die tijd vreemde codes op
intikken.Klantvriendelijkheid bestond nog niet. 'Computers waren eigenlijk
alleen iets voor techneuten', vertelt hoofdredacteur Alfred Konijnenbelt van
MacFan, een tijdschrift voor Apple-gebruikers. 'Ze waren groot, lelijk en log.
Je kon er mee rekenen en boekhouden, maar niks leuks mee doen.'

    De Macintosh veranderde dat. Konijnenbelt: 'Je had voor het eerst een
bureaublad op je scherm, het apparaat had een muis en je kon documenten
verslepen, opbergen en zelfs al in een prullenbak gooien. Dat was echt een
totaal nieuwe benadering. Het apparaat was toegankelijk voor iedereen.'

    De ' Mac' was compact, introduceerde de muis bij het grote publiek en bood
als eerste de kleine floppy-drive. Een hardisk zat er nog niet in. Maar er waren
ook nadelen: het apparaat bleef relatief duur, de geheugencapaciteit was
beperkt, er waren in het begin weinig programma's voor beschikbaar,en: de Mac
was niet compatibleApple stond, zeker de eerste jaren, niet open voor
uitwisseling van gegevens met andere computers. Daardoor ontstonden al snel twee
kampen: Apple en IBM, dat in 1981 haar personal computerhad gelanceerd.
Mac-gebruikers werden een hechte club -door de tegenstanders ook wel een sekte
genoemd. La Feber, die nooit meer een ander merk in huis haalde en nu zelfs een
servicebedrijf voor Apples leidt: 'We speelden vroeger thuis spelletjes en
wedstrijden op de Mac. Dan werd er volop gebeld met vrienden en kennissen die
ook een Mac hadden, hoe zij het oplosten.'

    Uiteindelijk pakte de strijd voor de Mac-producent niet goed uit. 'De wereld
veranderde', zegt Konijnenbelt. 'Gebruikers wilden gegevens uitwisselen,
bijvoorbeeld tussen thuis en werk. Pas na jaren draaide Apple bij.' Gecombineerd
met de opkomst van het klantvriendelijke Windows op IBM-machines, verloor Apple
veel klanten en inkomsten in de jaren 90.

    Pas toen whizz kid Steve Jobs eind jaren 90 terugkeerde aan de top, keerde
het tij. De hoofdredacteur van MacFan: 'Kijk naar het nieuwe besturingssysteem
dat is opgezet, kijk naar de nieuwe iMac, die vormgeving, dat is toch een
radicaal nieuw design? Dat is gewoon de Macintosh van de 21ste eeuw! Hierin zie
je terug waarmee Apple groot is geworden: lef, creativiteit en aaibaarheid -kijk
maar naar al die ronde vormen.'

    Maar oude liefde roest niet, weet La Feber. 'Die nieuwe modellen worden
steeds geavanceerder en hebben volgens mij daardoor ook steeds meer storingen.
Als ik mijn oude Mac uit 1986 van zolder haal, weet ik een ding: die doet het
meteen.'

    20 Jaar Macintosh De eerste Macintosh

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.
