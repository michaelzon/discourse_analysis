
                               1 of 173 DOCUMENTS



                                  De Telegraaf

                            31 december 2010 vrijdag

Langs landgoederen en lusthoven;
LOOP LEKKER DE  FEESTCALORIEËN ERAF!

SECTION: REISKRANT19; Blz. 19

LENGTH: 655 woorden


Liggen de vuurpijlen klaar? De ijskast vol? De champagne gekoeld? Genieten dan
maar. Kijk echter wel een beetje uit. Uiteraard met het vuurwerk, maar ook uw
lichaam krijgt deze feestdagen met al dat eten en drinken heel veel te verduren.
Neem nou een eenvoudig oliebolletje. Kost liefst een half uur wandelen om 'er
af' te krijgen. Of een stukje kaas. Heeft 22 minuten nodig. En een slaatje kost
zelfs een uur  om te verbranden!

Reden voor de Britse regering - obesitas begint daar immers een nationale ziekte
te worden - zijn burgers aan te raden met de feestdagen eens een ommetje te
maken om de calorieën er weer af te lopen. Zo bevatte het typisch Engelse
kerstmenu met kalkoen en vla als toetje liefst 1500 calorieën. En dat terwijl
mannen dagelijks maar 3000 en vrouwen slechts 2000 calorieën nodig hebben...

Wees dus verstandig en ga dit weekend lekker de buitenlucht in. Van Driebergen
bijvoorbeeld, de buurt waar mijn fietsende collega Rutger vorige week ook al
rondtoerde. U parkeert in het centrum, tegenover het tweehonderd jaar oude,
pittoreske kerkplein en komt gelijk langs een prachtige buitenplaats,
Sparrendaal. Gebouwd in 1754. Op het landgoed was ooit een seminarie gevestigd.
In 1870 werd dr. Herman Schaepman er professor en nog altijd pronkt hier zijn
standbeeld. De in Twente geboren katholiek was heel belangrijk bij de
emancipatie van zijn geloofsgenoten die na de reformatie in ons land een
tweederangs leven leidden. Hij was de eerste priester die lid werd van de Tweede
Kamer, waar hij zich populair maakte toen in het parlement de drankwetgeving
werd behandeld. De wet zou zo streng worden dat het voor de 'gewone man' bijna
onmogelijk werd nog een borreltje te drinken. Vanaf de publieke tribune riep dan
ook iemand 'dat een arbeider toch ook recht op een borrel heeft', waarop
Schaepman reageerde met 'Niet één, maar wel twee!' Kijk, zó scoor je stemmen.

Het landgoed voorbij slaan we af de Engweg in. Niets om bang van te worden, maar
een mooie laan vol fraaie woningen. Hier vond Driebergen zijn oorsprong. Rechts
zien we landgoed Dennenburg, ooit bewoond door Karel V en Philips II. De edelen
kwamen hier graag, want verderop komen we alweer langs zo'n statig landgoed,
Broekbergen dat later een klooster werd. Daar slaan we af de Langbroekerwetering
in, een voormalig moerasgebied dat al tussen de elfde en dertiende eeuw werd
ontgonnen. In deze tijd van het jaar echter nog altijd flink drassig. Net als
het volgende landgoed, Beverweerd, waar al weer zo'n historische beroemdheid,
prins Maurits, het bijbehorende kasteel bewoonde. Daar is het ècht glibberen en
glijden. Heel goed uitkijken dus bij het oversteken van de spekgladde planken en
bruggetjes! Het landgoed af zien we de karakteristieke ronde toren van kasteel
Sterkenburg. Ooit een ridderhofstad, later een lustoord en buitenplaats. Die
functie heeft het kasteel nog altijd, want u kunt er tegenwoordig overnachten in
de torenkamers die in originele staat zijn teruggebracht.

We wandelen verder over de Zwarte Weg en de Broekweg. Deze oorspronkelijke
waterscheidingen worden zuwe genoemd en zijn aan weerszijden beplant. De
Amerikaanse eiken die hier aanvankelijk stonden, zijn inmiddels vervangen door
eiken uit eigen land omdat ze beter tegen 'natte voeten' kunnen. We zien op
verschillende plaatsen verlaten ooievaarsnesten en veel dikke klimtouwen aan de
bomen hangen. Restanten van een speurtocht?

Als we de weg terug inslaan, passeren we eerst de Hondspol, een zorgboerderij
voor mensen met een verstandelijke beperking. Via het buurtschap Aderwinkel
lopen we naar Driebergen, waar we na drie uur wandelen de wandelschoenen weer
uitdoen. Heb ik potverdikke nog die chocoladeletter die over was van Sinterklaas
niet 'weg'gewandeld. Kost immers minimaal viereneenhalf uur... Gelukkig is dit
de ideale tijd voor goede voornemens!

Vragen of tips:

jduijs@telegraaf.nl

Uitgebreide routebeschrijving: http://www.reiskrant.nl/fietsenenwandelen

LOAD-DATE: December 30, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                               2 of 173 DOCUMENTS



                                  De Telegraaf

                            31 december 2010 vrijdag

'Gelukkig Nieuwjaar. Het gaat je lukken'

SECTION: WATUZEGT; Blz. 2

LENGTH: 833 woorden


Als je in Nederland woont heb je mazzel. Alles is voor je geregeld. Maar je moet
ook zelf iets doen. Uit die luie stoel komen dus en handjes uit de mouwen
steken. Jij kan werken. En dus geen uitkering ophalen. Dat is een plicht. Dan
maak je contacten. En de volgende stap? Tja zeg je dan tegen jezelf. Ik ga nu
echt die uitkering stoppen. Je bent nu blij. Het kan. Doe het. Iedereen heeft
kwaliteiten, jij ook. Loop gewoon binnen bij het stadhuis. Leg jouw situatie
uit. Ze staan voor je klaar, waar je ook woont. En zullen jou helpen. Mooi land.
Gelukkig Nieuwjaar. 't Gaat je lukken.

Hoofddorp, A. van Wichen

Blij

De huur van Jan Modaal wordt fors hoger (Tel. 30/12). Het is algemeen bekend dat
huren nimmer aftrekbaar waren voor Jan Modaal. Ik hoop dat deze Jan Modaal blij
is om mee te betalen aan de nog steeds onbeperkt aftrekbare hypotheekrente van
Fredrik-Jan van Hier tot Gunter in zijn villa.

Heerhugowaard, H. Buwalda

Terreur

Schandalig om mensen met 1700 euro netto per maand meer dan 650 euro aan huur te
laten verwonen. Waar zijn nu de partijen om zich te verzetten tegen deze terreur
uit Europa. Straks natuurlijk ook geen hypotheekrenteaftrek meer boven de 33.000
euro en zo wordt Nederland langzamerhand de afgrond ingestort. Misschien zou het
beter zijn om mensen die helemaal geen woonlasten hebben door 30 jaar
woonsubsidie (lees hypotheekrenteaftrek) te hebben genoten, eens mee te laten
betalen.

Sneek,

H. de Roode

Hypocriet

Vragen in de Kamer en zelfs een gespreksronde over ProRails winterbeheer. Is dat
niet een beetje hypocriet? De meeste klagers hebben hun eigen stoep niet
sneeuwvrij gemaakt. Het trottoir is voor velen een onbegaanbare weg. In heel
Nederland liggen de sneeuwresten nog op de stoep en vaak nog verhoogd met de
sneeuw die de klagers van hun auto hebben geveegd. Eerst eigen stoep schoon en
dan pas klagen over anderen.

Spijkenisse, Gerrit den Haan

Onzichtbaar

Dat Mart Smeets de belangrijkste man is tijdens de schaatswedstrijden weten we
al geruime tijd (ongeveer 50 jaar), dat hij echter met zijn eeuwige gepraat
veroorzaakte dat de kijker verstoken bleef van alle huldigingen en ereronden van
onze kampioenen slaat m.i. alles. De regie was blijkbaar ook niet in staat de
belangrijkheid van de schaatsers boven die van Smeets te stellen. Jammer,
volgende keer beter NOS.

Edam,

Kees Koopmeiners

Taxiwet

Dien nooit een klacht in via http://taxiklacht.nl. De klacht wordt namelijk
alleen maar doorgestuurd (met al uw persoonlijke gegevens) naar de ondernemer
van wie de wagen is waarover u klaagt. En in de grote steden is de chauffeur
zelf de ondernemer! Het gevolg: een nette chauffeur (maar die krijgt geen
klacht) zal zijn excuses maken, een slechte chauffeur komt misschien bij u aan
de deur om zijn 'excuses' te maken. Hier klagen wij al jaren over bij de
overheid, maar deze doet er niets aan.

Almere,

R. Kemperman

Zuiniger

Door de recente strenge winters lijkt het met de opwarming van de aarde nogal
mee te vallen. Er is discussie en twijfel over de oorzaak. Meer zekerheid is er
over het op termijn opraken van fossiele brandstoffen, zoals olie, gas en
steenkool. Er zijn miljoenen jaren nodig voor het ontstaan van deze
grondstoffen. Als daar nu eens wat zuiniger mee zou worden omgegaan is het
gunstige bijeffect van misschien minder opwarming van onze aarde mooi
meegenomen.

Den Haag,

Henk Mooyman

Gezellig

Oudejaarsavond gezellig naar linkse cabaretiers kijken/luisteren. Lekker
goedkoop de PVV bekritiseren. Lekker goedkoop Geert Wilders bekritiseren. Lekker
goedkoop Yolanthe en Wesley bekritiseren. Lekker goedkoop de christen
bekritiseren. Lekker goedkoop Joden bekritiseren. Lekker goedkoop moslims
bekritiseren. Oeps, nee, dat natuurlijk niet...

Ede,

K. van Barneveld

Mislukt

Geert Dales wil graag zijn naam zuiveren. Mislukt in Amsterdam, mislukt in
Leeuwarden, mislukt bij hogeschool Inholland. "Ik heb geen fouten gemaakt", zegt
deze politieke brekebeen. Dan zet je toch gewoon een emeritus hoogleraar aan het
werk om dit te onderzoeken en eventueel recht te zetten? Vele, vele Nederlanders
hebben niets fout gedaan, maar krijgen boete op boete omdat zij niet langer aan
hun verplichtingen t.o.v. de overheid kunnen voldoen. Geen emeritus, geen
hoogleraar en zelfs geen volksvertegenwoordiger wil deze Nederlander helpen.
Betalen zal je!

Leusden,

J. Dekker

Meedoen

Job Cohen zal als leider van de PvdA blijven strijden tegen het rechtse kabinet.
Want hij wil dat mensen meedoen in de maatschappij, zo zegt hij. Is het niet
juist altijd de PvdA geweest die mensen die niet mee willen doen in de
maatschappij steunt met subsidies en bijstand?

Heemskerk,

Jan Hinde

Denkwerk

Verhoging van zorgverzekeringspremie, benzineprijzen, diverse belastingen,
huren, prijzen, tarieven van de bekeuringen, verlaging van uitkeringen en
inkomsten van de burger! Maar het Centraal Justitieel Incasso Bureau weet niet
waarom een volslagen nutteloze geldklopperij als de apk steeds vaker ontdoken
wordt. Ze kunnen daar aardig rekenen maar het simpelste denkwerk is moeilijk.

Lemmer,

H.J. de Vries

LOAD-DATE: December 30, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                               3 of 173 DOCUMENTS



                                  De Telegraaf

                           30 december 2010 donderdag

Maatregel biedt huurder dak boven het hoofd

SECTION: ADVERTENTIE; Blz. 8

LENGTH: 274 woorden


Van een onzer verslaggevers      AMSTERDAM, donderdag      Volgens Van Son
betekent de maatregel dat zijn corporatie Jan Modaal, die net teveel verdient
voor sociale huisvesting en misschien al jaren ingeschreven staat, toch een dak
boven zijn hoofd kan bieden.

Van Son weet dat de maatregel niet bij iedereen in goede aarde zal vallen: "Het
is natuurlijk niet leuk als je buren, die misschien maar een paar euro minder
verdienen dan jij, goedkoper uit zijn omdat ze binnen de inkomensgrens vallen.
Maar we zien geen andere oplossing. Het is een hogere huur of helemaal geen
woning."

Het Nibud en de Woonbond hebben twijfels over de betaalbaarheid van deze
huurwoningen. Per maand honderd euro meer betalen is veel geld voor Jan Modaal,
waarschuwen zij.

Van Son heeft nooit overwogen om de Europese regels gewoon aan zijn laars te
lappen. "Dat heet je kop in het zand steken. En daar schiet niemand wat mee op."

Deskundigen schatten dat 20 procent van de woningzoekenden in Nederland een te
hoog inkomen heeft voor sociale huur en zich ook niet kan veroorloven om meer
dan 700 euro aan woonlasten te betalen.

Volgens Aedes, branchevereniging voor corporaties, overtreden de verhuurders met
deze ingreep geen regels. "Het is een alternatief om gezinnen met een modaal
inkomen toch te voorzien van een huurwoning. Woningzoekenden in de kou laten
staan, is het laatste wat een sociale huisvester wil."

Het wordt komend jaar voor mensen met een modaal salaris, zoals agenten en
verpleegkundigen, sowieso erg moeilijk een huis te kopen of te huren. Banken
stellen steeds strengere eisen. Veel mensen zullen moeten afzien van plannen om
te gaan verhuizen.

LOAD-DATE: December 29, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                               4 of 173 DOCUMENTS



                                  De Telegraaf

                           30 december 2010 donderdag

Huur voor Jan Modaal fors hoger;
Zelfde woning kost straks honderden euro's meer   Maatregel biedt huurder dak
boven het hoofd

SECTION: VOORPAGINA; Blz. 1

LENGTH: 236 woorden


door Barbara Sanders      AMSTERDAM, donderdag      Tienduizenden mensen die op
de wachtlijst staan voor een huurhuis, maar net meer dan 33.000 euro verdienen,
staat een flinke tegenvaller te wachten. De huur van hun nieuwe huis zal
mogelijk maandelijks enkele honderden euro's hoger uitvallen, terwijl hun minder
verdienende buurman voor de oude huurprijs mag blijven zitten.

Corporaties mogen namelijk per 1 januari, als gevolg van Europese regelgeving,
huishoudens met een jaarinkomen boven 33.614 euro geen woning meer aanbieden met
een maandhuur lager dan 652 euro.

Een aantal verhuurders gaat nu de huur van sociale huurwoningen alleen voor deze
'veelverdieners' verhogen tot 653 euro of hoger.

Begrip

In de Tweede Kamer is begrip voor de stap van de corporaties. "Het goede is
natuurlijk dat je mensen toch woonruimte kunt aanbieden", aldus PvdA-Kamerlid
Monasch.

"Het gevaar is echter wel dat deze woningen een vrije huur gaan krijgen.
Woningcorporaties moeten zich wel zien in te houden met huurstijgingen. Maar
gegeven de huidige omstandigheden is het een beetje nood breekt wet", vindt
Monasch.

Het CDA ziet helemaal geen probleem met de vercommercialisering van sociale
huurwoningen.

Rob van Son, directeur van corporatie Etten-Leur, wil bijvoorbeeld woningen die
nu maandelijks 550 euro kosten ruim honderd euro duurder maken. Voor mensen die
minder dan 33.000 euro verdienen, blijft de oude huurprijs gelden.

LOAD-DATE: December 29, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                               5 of 173 DOCUMENTS



                                  De Telegraaf

                            28 december 2010 dinsdag

De vrouwen van Jan Meefout

SECTION: KUNST; Blz. 19

LENGTH: 508 woorden


DEN HAAG, dinsdag      Wat ligt ze er toch mooi bij. Op een bed van golvend
zand, voor een groot raam dat uitzicht biedt op de duinen en de zee. De
langgerekte Sluimerende Venus van Jan Meefout is een van de publiekslievelingen
van museum Beelden aan Zee. Het beeld vormt nu het startpunt van de
overzichtstentoonstelling van de Amsterdamse beeldhouwer (t-m 13 maart 2011).

Ronde, mollige vormen, met een liefelijke of sensuele uitstraling. De beelden
van Jan Meefout (1915-1993) herken je gemakkelijk. Het zijn bijna zonder
uitzondering vrouwen, uitgebeeld als moeder, verleidster of godin. Gehakt uit
een ruw blok steen of van hout, en meestal van onder tot boven bewerkt zodat je
het beeld vanuit elk oogpunt anders ervaart. Van elk steentje dat Meefout in
handen kreeg, priegelde hij wel wat. Aan voorstudies of werken naar model deed
hij niet; hij liet zich inspireren door zijn materiaal.

Meubelmaker

In de tentoonstelling in Beelden aan Zee is de representatieve selectie uit zijn
oeuvre in vijf categorieën ingedeeld. Zo valt zijn vroegste werk onder het thema
Ambacht, aangezien hij zijn eerste objecten van hout maakte in de tijd dat hij
voor meubelmaker leerde. Hij zou zichzelf overigens altijd ambachtsman blijven
voelen. In een interview zei hij daar eens over: "Je kunt bij mij een beeld
bestellen zoals je een kast bij de timmerman bestelt."

Toch voelde hij zich wel degelijk verwant met kunstenaars, onder wie de
Amsterdamse stadsbeeldhouwer Hildo Krop, bekend om zijn robuuste stenen figuren.
Via hem kreeg Meefout in de jaren vijftig opdrachten in Amsterdam. Niet voor
grote oorlogsmonumenten, maar voor sculpturen in zijn eigen stijl. Die
opdrachten vond hij eervol. "Dan doet de maatschappij een beroep op je talent",
zo zegt hij in de monografie die bij de expositie is verschenen.

Meefout werd dan ook als een groot talent gezien: zowel op de
Kunstnijverheidsschool, waar hij in de leer was bij Frits van Hall als tijdens
de Tweede Wereldoorlog bij professor Bronner. Deze was het die de 'figuratieve
abstractie' bij de nieuwe generatie kunstenaars introduceerde.

Onder de titel Mythe & Fantasie is in museum Beelden aan Zee het werk te zien
dat Meefout op de Rijksakademie maakte. In Huwelijk & Gezin staat het
moederschap centraal, in Vriendelijke Vrouwen de 'gewone vrouw' en in Godinnen &
Superwezens zien we vrouwen in steeds wisselende vormen terug.

Heel veel vrouwen dus. En af en toe een minnend paar of een gezin. Dat waren de
onderwerpen die hij keer op keer verbeeldde. En niet zonder reden, legt de
kunstenaar uit in een interview in 1987, dat ook in de catalogus is opgenomen:
"Ik kan natuurlijk wel de misère gaan verbeelden, gevallen strijders en zo. Maar
ik laat liever zien hoe mooi de aarde is. Een vrouw, een kind, of een kat, dat
vind ik veel belangrijker. De vrouwen die ik verbeeld, moeten ook vruchtbaar
zijn, kinderen kunnen baren. Ze moeten de begeerte opwekken zodat je er verliefd
op wordt."

Te zien t/m 13 maart 2011 in Museum Beelden aan Zee, Hartevelstraat 1, Den Haag.
Info: http://www.beeldenaanzee.nl

LOAD-DATE: December 27, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                               6 of 173 DOCUMENTS



                                  De Telegraaf

                            28 december 2010 dinsdag

PvdA probeert het opnieuw op links;
Blok vormen tegen rechts

SECTION: BINNENLAND; Blz. 7

LENGTH: 394 woorden


Van onze parlementaire redactie      DEN HAAG, dinsdag      Met een
'progressieve samenwerking' moet het rechtse kabinet worden bestreden. Daarom
organiseert de PvdA op 16 januari een manifestatie in Amsterdam waarvoor het de
SP, D66, GroenLinks en de ChristenUnie heeft uitgenodigd.

De PvdA wil samen met deze partijen ten strijde trekken tegen het kabinet. Maar
het oppositiekamp is verdeeld. De ChristenUnie komt niet, terwijl D66 wel een
afgevaardigde zal sturen maar zeker niet partijleider Pechtold, zo stelt een
woordvoerder. "In ieder progressief initiatief zijn we geïnteresseerd. We gaan
luisteren maar ook niet meer dan dat", aldus de D66-zegsman. De partij ziet
zichzelf niet als links en heeft moeite met een groot deel van de PvdA en de
hele SP, omdat die in de ogen van D66 oerconservatief zijn.

De SP vaardigt politiek voorman Roemer af. De termen conservatief en progressief
is de partij helemaal beu. "Als één partij een andere wereld wil, dan zijn wij
het. Dus hoezo conservatief?", vindt Roemer. Volgens hem krijgt de samenwerking
steeds meer vorm. "We hebben heel veel wat ons bindt maar we zijn natuurlijk
niet één partij", zegt hij over de moeizame toenadering.

Ook GroenLinks zal van de partij zijn. De nieuwe fractievoorzitter Sap gaat naar
de PvdA-bijeenkomst. "Ze is gewoon aanwezig, maar het programma moeten we nog
zien", aldus een woordvoerder. Volgens haar betekent de manifestatie niet dat er
meer samengewerkt zal worden op links. "Dat blijft hetzelfde als voorheen. Wij
hebben daar niks nieuws over te melden."

Goede hoop

De PvdA houdt ondanks de verdeeldheid goede hoop dat in het nieuwe jaar de
oppositie een progressief geluid kan laten horen. "Overal in Nederland proef ik
zorg en cynisme. Over de economie, de pensioenen, de manier waarop wij
samenleven en de vraag of onze kinderen het morgen nog wel net zo goed hebben
als wij nu. Ik proef veel strijdbaarheid. Het is tijd om al die krachten te
bundelen", aldus PvdA-leider Cohen.

PVV-leider Wilders slaat de pogingen van de oppositie om een vuist tegen het
kabinet te maken ondertussen met genoegen gade. "2011 wordt geen jaar van links
of multicul, maar een jaar van aanpakken en problemen oplossen voor Henk en
Ingrid, die links met slap theedrinkbeleid heeft veroorzaakt met betrekking tot
immigratie, veiligheid, slechte ouderenzorg en ga zo maar door", zo liet hij
weten.

LOAD-DATE: December 27, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                               7 of 173 DOCUMENTS



                                  De Telegraaf

                           22 december 2010 woensdag

Stoep vegen zou al veel helpen;
'Hulp geven duizend keer makkelijker dan hulp vragen'

SECTION: WATUZEGT; Blz. 6

LENGTH: 626 woorden


Het strooibeleid van gemeenten is desastreus en bovendien wordt onderschat
hoezeer ouderen daarvan de dupe zijn, vinden de 3862 deelnemers aan de Stelling
van de Dag. "Voor sommige ouderen is het huidige weer een compleet isolement.
Want ook bezoek van kinderen staat op een laag pitje."

De gladheid geeft overlast voor jong en oud. Maar, beaamt 91% van de
respondenten, speciaal voor ouderen zijn de risico's groot en daar mag wel wat
meer aandacht voor zijn. En iets meer dan de helft meent dat ouderen onevenredig
getroffen worden door de winterse overlast, doordat ze kwetsbaarder zijn en
afhankelijker van anderen.

Velen laken dan ook het gebrekkige strooibeleid van hun gemeente. Schandelijk
noemt 46% van de deelnemers het zuinige inkopen van zout en het nalaten van
strooien in woonwijken. "De schuld moet je zoeken bij de gemeenten, ieder jaar
kost het meer geld, en ieder jaar doen ze minder voor de burger. Het liefst
helemaal niets", schrijft iemand verontwaardigd.

Stoepje

Toch vindt ook 21% dat gemeenten doen wat ze kunnen, en dat de burger zelf zich
wat meer zou kunnen inspannen. "Mensen wijzen steeds met een beschuldigende
vinger richting overheid, maar maken zelf nog niet eens hun eigen stoepje
schoon. Begin bij jezelf!" Over buurtgenoten die hun stoep niet sneeuwvrij
houden, beklagen velen zich. "Mijn leeftijd is 81 jaar, en waar ik woon is
niemand die zijn straatje en stoep schoonhoudt behalve ikzelf."

Bijna 80% zou dan ook graag zien dat het sneeuwvrij houden van de eigen stoep
weer verplicht werd. "Iedereen moet zijn eigen stoep schoonmaken. Het wegvallen
van die verplichting is weer zo'n uitwas van Europese regelgeving. Waanzin."
Overigens wordt niet alleen burgers luiheid verweten, maar winkeliers net zo
goed. "De stoepen in Amsterdam zijn spiegelglad en winkeliers doen ook niets."
Er worden trouwens ook andere oplossingen geopperd. Zo vinden veel deelnemers
dat er kisten strooizout in de wijken geplaatst moeten worden en bovendien dat
bijstandstrekkers prima sneeuw kunnen ruimen.

Enthousiasme

Maar met hoeveel enthousiasme steken de respondenten zelf de handen uit de
mouwen voor een ander? Iets minder dan de helft - 45% - verricht klusjes als
boodschappen doen en de stoep sneeuwvrij houden voor oudere medemensen. Een
derde van hen doet dit voor familie, twee derde voor buurtgenoten.

Een krappe meerderheid vreest dat mensen zich te weinig bewust zijn van de
hinder die oudere en kwetsbare mensen hebben van de winterse gladheid. Een
campagne van de overheid of een belangenvereniging zou volgens eenzelfde krappe
meerderheid nuttig zijn. Dat deze week het Nationaal Ouderenfonds aandacht vroeg
voor de kwestie, zal hun deugd doen.

Want, zegt 78%, er is te weinig zicht op alledaagse problemen van ouderen die
een behulpzame buur eenvoudig zou kunnen oplossen. Volgens 77% komt dat doordat
ouderen vaak te beschroomd zijn om hun buurtgenoten hulp te vragen. "Hulp geven
is duizend keer makkelijker dan hulp vragen", merkt iemand op.

Zo kan het gebeuren dat de een schrijft: "Ik ben al gevallen en ben nu
voorzichtig. Er heeft nog niemand aan mijn deur geklopt om te helpen. Zelfs Henk
en Ingrid niet." Terwijl Henk en Ingrid mogelijk gewoon van niets weten: "Mensen
die een beetje hulp nodig hebben moeten het wél even laten weten. Doe ik zelf
ook."

Anderen menen dat allerhande ongemak ook best vermeden kan worden. "Tegenwoordig
is het vrijwel overal mogelijk om boodschappen te laten bezorgen", schrijft
iemand. Een ander: "Ik ben 71 en heb mijn levensmiddelen in huis, ook
reservepakketten. Ik zie aan mijn oude buren dat ze niets hebben gedaan, alleen
afwachten en klagen."

Johan Jansen

Vandaag is er weer een Stelling van de Dag. U kunt eraan meedoen van 11.30 tot
15.30 uur via www.telegraaf.nl en http://www.wuz.nl.

LOAD-DATE: December 21, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                               8 of 173 DOCUMENTS



                                  De Telegraaf

                           22 december 2010 woensdag

'Milieusubsidies kunnen we nu wel schrappen'

SECTION: WATUZEGT; Blz. 6

LENGTH: 808 woorden


Graag wil ik de milieuorganisaties van harte feliciteren met de behaalde
resultaten. Chapeau! Er komt een nieuwe kleine ijstijd. Alle subsidies kunnen nu
wel worden gestopt.

Voorburg, J. van de Water

IJstijd 2

Het gaat wel erg hard met de klimaatverandering. We komen nu in een kleine
ijstijd terwijl we nog belastingen moeten betalen om de opwarming van de aarde
tegen te gaan. Ben benieuwd wat onze beroepsactievoerders nu weer gaan bedenken
om de burger op extra kosten te jagen?

Tenerife, Peter Romijn

Werkbezoek

Het is wonderlijk dat er in ons land bij vorst en sneeuwval elke keer opnieuw
ellende met het openbaar vervoer en onze wegen ontstaat. Het is niet zo
aantrekkelijk, maar misschien kunnen de werkbezoeken van onze bestuurders aan
die prettige tropische landen plaatsmaken voor bezoeken aan de koude
buitenlanden om te zien waarom het daar allemaal beter geregeld is.

Den Haag, Henk Mooyman

Kritiek

Ik kom net terug van een weekje Duitsland. Criticasters zoals de heer Menno van
Os (WUZ, 20/12) moeten zich eens informeren over de toestanden in het buitenland
bij weersomstandigheden zoals in de afgelopen week. Ook in Duitsland en
Oostenrijk waren de snelwegen lange tijd niet of slecht begaanbaar met vele
ongelukken, geschaarde vrachtwagens etc. Ook de treinen reden niet of zeer
beperkt. Om van de vliegvelden maar niet te spreken. Nederland doet het zo
slecht nog niet!

Almere,

Hans J. Kalshoven

NS

De NS houdt vol geen idee te hebben waarom er zoveel treinen dienst weigeren
(Tel. 21/12). Gek hè, dat het een bende is bij de spoorwegen als je geen idee
hebt van wat er binnen je bedrijf gebeurt.

Vinkeveen,

Robert van der Most

Pedofielenclub

Heel Nederland is geschokt door het misbruik van kinderen in
kinderdagverblijven. En terecht. De dames en heren politici lopen zoals
gebruikelijk weer voorop. Ik begrijp er echter niets van dat de
pedofielenvereniging Martijn bestaansrecht heeft in dit land. Let wel: geen
vereniging die gedoogd wordt, maar een volkomen legale club. Hoe ziek is de
politiek (lees: overheid) wel niet, dat zij wetten op een dusdanige wijze maakt
of wijzigt dat zo'n club viespeuken op legale wijze in dit zogeheten beschaafde
land kan functioneren. Wellicht is er een politicus die mij dit kan uitleggen?

Bellingwolde, C.K.P. Koning

Foetsie

Op bewakingsbeelden van de gevangenis in Vught (Tel. 21/12) is te zien hoe een
gedetineerde doodleuk tussen de bezoekers de poort uitloopt. Schijnbaar is men
in genoemde instelling van mening dat je, wanneer je moet zitten, niet kunt
lopen.

Eeserveen, J. Bonthuis

Beroofd

Op Tenerife zijn we beroofd van onze rugzakken met al onze spullen, dus naar het
consulaat voor vervangende paspoorten. Kosten 44 euro per paspoort. Oké, had je
maar niet zo stom moeten zijn. Terug in Nederland nogmaals aangifte gedaan voor
een nieuw rijbewijs en twee paspoorten. Kosten 246 euro. Oké, had je maar niet
zo stom moeten zijn. Maar van die 246 euro moesten we wel even 85,35 euro
vermissingskosten betalen! Totale kosten 334 euro. Nu vraag ik u... door wie
zijn wij nou beroofd?

Almere, A.J. Tensen

Aflossingsvrij

Het is mij volstrekt onduidelijk waarom Vereniging Eigen Huis betuttelaars in de
kaart speelt door een beperking van de aflossingsvrije hypotheek te bepleiten
(Tel. 20/12) als alternatief op de volstrekt redelijke begrenzing van het
hypotheekbedrag tot 112% van de koopsom. Laat mensen zelf bepalen of ze binnen
die grens willen aflossen en de bank of men aflossingsvrij wil toestaan. Niet
verder sleutelen. Er is al onrust genoeg.

Amsterdam, C. Janssen

Vergrijzing

Tot 2015 komen er zo'n half miljoen 65-plussers bij (Tel. 20/12), laat dat nou
net overeenkomen met het aantal werklozen dat krampachtig naar werk zoekt...

Callantsoog, F. Dekker

Wereldvreemd

Hoe wereldvreemd kun je zijn als je twee weken lang elke dag een klein dozijn
dieren vanuit hun stal in Breda naar Den Haag transporteert om daar in het
stadhuis te figureren in een kerststal (Tel. 21/12)? Afgezien van de vraag of
dit goed is voor de dieren blijkt weer eens dat er in Nederland voldoende geld
beschikbaar is als het maar niet aan dit soort onzin wordt uitgegeven. Dit is
slechts één van de vele voorbeelden van 'lang leve de lol' met gemeenschapsgeld.
Met dit soort idiote bedenksels wordt heel veel geld over de balk gesmeten
terwijl de hardwerkende Nederlander steeds meer moet inleveren.

Bart Rozemuller

Hip

'Huren is weer hip' (Tel. 20/12). Anders gezegd: veel mensen kunnen
waarschijnlijk hun hypotheek niet meer betalen?

Hoofddorp,

Yvonne van der Wal

Thundershirt

Wat zou het een verademing zijn als met oudjaar alleen om middernacht een kort
gemeentelijk vuurwerk afgestoken zou mogen worden. Nu moeten we onze huisdieren
wapenen met antivuurwerkjasjes (Tel. 20/12) om die ellendige dagen met al dat
geknal door te komen. Ook voor alle andere dieren buiten is het rond oud en
nieuw een verschrikking.

Abcoude,

Didi Kolmer

LOAD-DATE: December 21, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                               9 of 173 DOCUMENTS



                                  De Telegraaf

                           16 december 2010 donderdag

'Overbodigheid senatoren opnieuw aangetoond'

SECTION: WATUZEGT; Blz. 6

LENGTH: 832 woorden


Terwijl het land financieel de afgrond nadert, Europa een luchtbel is gebleken
en de overheid nauwelijks meer geloofwaardig functioneert, speelt de Eerste
Kamer een machtsspelletje met het kabinet onder aanvoering van de PvdA. Over...
de prijs van theaterkaartjes! Zelden werd de overbodigheid van de senatoren zo
duidelijk aan het licht gebracht, sinds de lichtzinnige goedkeuring van het
nieuwe zorgstelsel.

Waalwijk, L.J.J. Dorrestijn

Aangifte

Als iemand de politie belt met het vermoeden dat de buren misschien wietplantjes
telen, dan verschijnt er binnen een uur een politiemacht van minimaal tien
agenten. Als twee verontruste Amsterdamse moeders aangifte willen doen omdat er
een gegrond vermoeden bestaat van ontucht met hun kinderen (Tel. 14/12), dan
wordt deze aangifte van tafel geveegd en geclassificeerd als onzin. We kunnen nu
allemaal zien waar dit toe heeft geleid. Zou justitie mij dat kunnen uitleggen,
want ik begrijp het niet meer!

Brielle, C. Stout

Vergeten?

Ik ben een vrouw van 70 jaar en heb als kind ook 'die hand in dat broekje'
gehad, zoals iemand van pedovereniging Martijn het omschrijft (Tel. 14/12). Hij
stelt dat kinderen zo'n ervaring meteen zijn vergeten en dat zij er juist last
van krijgen door de ophef en de 'emo-maatschappij'. Dat is niet zo! In mijn tijd
mocht je nergens over praten en dat deed je dus ook niet. Inderdaad vergeet je
veel in je kindertijd, ook dit soort ellende, maar later, eerst in de puberteit
en nog later in je huwelijksleven, heb je er last van. Zelfs nu nog op mijn oude
dag.

Leeuwarden,

W. de Vries

Arretje

Zo'n kleine vijftig jaren geleden kenden wij als kinderen 'Arretje Nof', een
populaire stripfiguur. De kinderen van nu horen van het 'Hofnarretje'... maar
één letter en tegelijk een wereld van verschil: de H van Horror? Arretje, waar
ben je toch gebleven?

Lelystad, Maggie Meijer

Pijnlijk

Terecht staat half Nederland op zijn achterste benen omdat een of andere
pedofiel zich schuldig heeft gemaakt aan grootschalig seksueel misbruik van vaak
zeer jonge kinderen. Burgemeester, politie, justitie en zelfs de minister
bemoeien zich ermee. Hoe pijnlijk is het contrast met de criminele geestelijken
uit de katholieke kerk die zich jarenlang aan kinderen hebben vergrepen en die
nu onder de schijn van heiligheid wegkomen met een geldboete die waarschijnlijk
door de kerk zelf wordt betaald. Meten met twee maten!

Den Haag, Johan de Korte

De La Joop

Zou het niet aardig zijn om het nieuwe DeLaMar Theater gewoon het Nieuwe De La
Joop Theater te gaan noemen? De wat oudere garde weet toch wel waar de originele
naam vandaan komt en de nieuwe garde weet snel niet beter. Toch leuk voor Joop?

Hilversum, Richard Bergsma

Hypocriet

Dinsdag deed PvdA'er Han Noten in de Eerste Kamer een emotionele oproep aan het
kabinet om de zojuist aangenomen motie om de btw-verhoging op theaterkaartjes
niet te laten doorgaan, vooral toch uit te voeren, want "je kunt toch de mening
van de meerderheid van deze 75 volksvertegenwoordigers niet negeren". Is meneer
Noten vergeten dat de meerderheid van de Tweede Kamer wel akkoord is met de
verhoging? En is meneer Noten vergeten dat de Tweede Kamer, anders dan de Eerste
Kamer, direct wordt gekozen door het volk? Wat een onbenullige hypocriet!

Doetinchem,

H.E. Mateman

Vereniging

Pedofielenvereniging? Tuurlijk... heel normaal. Ze krijgen toch wel subsidie hè?

Deventer,

Ilona Hissink

Blauwbekkenbord

Een bord dat van kleur verschiet als er kans is op gladheid (Tel. 15/12). Te zot
voor woorden en totaal overbodig in dit land met een woud aan verkeersborden. In
de meeste auto's zit een vorstverklikker die vaak ook nog een signaal afgeeft.
En elk weldenkend mens weet dat het bij vorst ook glad kan zijn. In Kampen is
dat niet anders of je moet blauw van de alcohol zijn.

Nunspeet, H. van Leeuwen

Verlichting

Als professioneel weggebruiker in een personenauto met 60.000 km per jaar valt
mij op dat auto's vaak slechte verlichting hebben. Op één dag tel ik circa 25
auto's waarvan de koplampen te hoog staan (80%) of er maar één brandt! Ook bij
de meeste vrachtwagens is dit zo en dan praat ik nog niet over de hele
santenkraam van (blauwe) lampjes en verwarrende verlichtingsdelen op de schuit.
Het wordt hoog tijd dat de regering en de politie daar eens wat aan gaan doen!

Zeewolde, Reinier Schreurs

TNT

TNT heeft wel veel geld over voor reclame op televisie en paginagroot in de
dagbladen. Het geld kan beter intern besteed worden.

Fijnaart, Han Keijzer

Volksverlakkerij

De heer Gritter is kennelijk geen fan van Rutte, maar zijn verhaal gaat in het
tweede deel volledig de mist in (WUZ, 15/12). Dat Jan Modaal geen woning kan
kopen of huren ligt namelijk niet aan Rutte en zijn ministers, maar aan de AFM,
die de regels voor de tophypotheek heeft aangescherpt. Mede daardoor zijn de
banken nog terughoudender geworden met het verstrekken van hypotheken, met als
te voorzien gevolg dat de huizenmarkt nu totaal op slot zit. Zit een bedankje
voor de heer Hoogervorst er misschien in? En wie roept de AFM tot de orde?

J. de Graaf

LOAD-DATE: December 16, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              10 of 173 DOCUMENTS



                                  De Telegraaf

                           15 december 2010 woensdag

Cultuurpaleis in Groningen van de baan

SECTION: BINNENLAND; Blz. 11

LENGTH: 146 woorden


Van een onzer verslaggevers

GRONINGEN, woensdag

Het cultuurpaleis Groninger Forum is van de baan. De provincie Groningen is niet
bereid 35 miljoen euro subsidie te geven omdat er in Provinciale Staten
onvoldoende draagvlak is.

De gemeente Groningen heeft met grote teleurstelling gereageerd op dit besluit,
maar de oppositie onder aanvoering van de VVD is dolblij. Fractieleider Joost
van Keulen zegt: "Het moest een cultuurpaleis worden van mogelijk 80 miljoen
euro, met allemaal belastinggeld en levenslange exploitatieverliezen waar de
gewone burger niets aan heeft."

Met de bouw van het Forum moest in 2011 aan de oostzijde van de Grote Markt,
naast de Martinitoren, worden begonnen. Van Keulen: "Dat is een naargeestige
plek en daar moet wel iets komen. Ik stel voor dat het linkse stadsbestuur
wakker wordt en samen met commerciële partijen een mooie winkelpassage laat
bouwen."

LOAD-DATE: December 14, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              11 of 173 DOCUMENTS



                                  De Telegraaf

                           15 december 2010 woensdag

'Rutte verdient ook de prijs voor volksverlakkerij'

SECTION: WATUZEGT; Blz. 6

LENGTH: 850 woorden


Premier Rutte is door de parlementaire pers uitgeroepen tot politicus van het
jaar, maar hij verdient veel beter. Van mij krijgt hij nog een prijs: de prijs
voor grootste volksverlakker. Hij komt open en eerlijk over, maar hij heeft het
halve volk op het verkeerde been gezet. Geen enkele partij wilde de
hypotheekrenteaftrek geheel opheffen, maar zo deed Rutte het wel voorkomen en
hij joeg daarmee de kiezers naar de verkeerde kant. Als hij eerlijk was, had hij
open moeten debatteren. Het vervelende is dat velen er nu achter komen dat Jan
Modaal geen woning meer kan huren en zeker niet kopen. Laat alle hypotheeknemers
ook aflossen en vorm een fonds voor de starters, dan gaan we de goede kant op.

Elburg,

L.E. Gritter

Balkje

Prima dat de foto van de kindermisbruiker open en bloot in de krant staat. Nu
eens geen balkje voor de ogen. Als dit meer zou gebeuren, zou de criminaliteit
een stuk teruglopen. Geen initialen, maar de naam voluit en een foto van de
misdadiger, zou wel afschrikken. Een crimineel hoeft niet beschermd te worden,
hij beschermt zijn slachtoffers ook niet.

Veenendaal,

H. v.d. Brink

Onbeschaamd

Wat een gotspe, de reactie van de pedofielenvereniging Martijn op de gigantische
ontuchtzaak in Amsterdam (Tel.14/12). Het feit alleen dat er zo'n vereniging
bestaat, is al misselijkmakend, hun reactie helemaal. Men reageert vol onbegrip
over de ophef over de zedenzaak, alsof het de gewoonste zaak van de wereld is.
De ophef is de schuld van justitie en de media, zo stelt men onbeschaamd. Maar
nog bonter maakt deze club het door te stellen dat kinderen als gevolg van die
ophef meteen in een psychose schieten. Je moet maar durven. Volgens mij is
Nederland het enige land ter wereld waar zo'n club is toegestaan. Niets verbaast
mij nog in gekkenhuis Nederland.

Assen, Rob Joustra

Felicitatie

Kiezers van uiteenlopende partijen hebben via Een Vandaag Geert Wilders tot
politicus van het jaar verkozen. Opvallend dat Job Cohen als politicus van het
jaar Ab Klink verkoos, als dat geen echte judaskus is? Cohen laat haarfijn zien
geen enkel politiek gevoel te hebben, jammer PvdA, foute keuze. Job kan nog een
voorbeeld aan Emile Roemer nemen die Wilders onmiddellijk feliciteerde, Emile is
dan ook geen linkse zuurpruim. In ieder geval verdient Wilders een felicitatie,
zelden een politicus gezien die slimmer manoeuvreert dan hij. Elke keer weer een
politieke verrassing!

Krimpen a/d Lek, G. de Jager

Gepast

Bij een overval of inbraak is het beter de daders eerst te vragen welke klasse
'gepast geweld' zij gaan toepassen, zodat u bij reactie daarop niet buiten uw
boekje gaat.

Den Haag, Henk Mooyman

Krom

1001 regels in dit land zijn zo krom als een banaan, maar staatssecretaris
Teeven heeft er nu één rechtgemaakt door voortaan niet meer het slachtoffer ook
op te pakken als die zich heeft verdedigd tegen een belager. Blijkbaar is er
toch nog één in Den Haag die ze allemaal op een rijtje heeft! Nu die andere 1000
kromme regels nog rechttrekken, dan geloof ik weer in sprookjes!

Rotterdam, P. van Neck

Noodlijdend

Zoals bekend gaan er jaarlijks miljarden euro's naar goede doelen. Waarom geen
555-nr. geopend voor onze noodlijdende culturele sector? Is dat misschien geen
goed doel? Ik ken persoonlijk massa's mensen die er warmpjes bij zitten en de
cultuur een warm hart toedragen. Ideetje?

Haarlem,

Fré van Beusekom

Lekken

Hoe men ook denkt over het publiceren van 'confidentiële' documenten, de actie
van WikiLeaks heeft een belangrijk positief resultaat: we zijn met de neus op de
feiten gedrukt. Veel zaken moeten anders, veiliger, worden aangepakt. Mensen die
aanslagen verzinnen als op de WTC-torens, zullen zeker op creatieve ideeën komen
wanneer het mogelijk is via het world wide web hele steden en kerncentrales plat
te leggen. Het zou fijn zijn wanneer met de uit de huidige cyberwar voortgekomen
informatie, een echte oorlog of terreuraanslag kan worden voorkomen.

Ter Aar,

Constanze van Ommen

Geraniums

Regelmatig hoor ik nog over 'achter de geraniums zitten', tot zelfs in de Eerste
Kamer toe. Geraniums zie je echter nergens meer. Tegenwoordig staan overal
orchideeën op de vensterbank voor het raam. Het ligt derhalve voor de hand om
voortaan te spreken over 'achter de orchideeën zitten'.

Eemnes, C.H.van Alphen

Snel

Na twee missers, zowel bij van Basten als bij Jol, die als trainer volledige
vrijheid van handelen kregen, is de verklaring van directeur van Ajax, Rik van
den Boog: "Ik kan zeggen dat wij ook leren". Dat is erg snel en dat maar voor
337.000 euro. Er zijn kennelijk veel amateurbestuurders aan het werk in
Amsterdam.

Amersfoort, J.P.Krijnsen

Ongeloofwaardig

Na meer dan 10 jaar procederen en negeren, saboteren en frustreren van de
belangen van krantenlezend Nederland, ziet omroepbobo Hagoort het licht (Tel.
13/12). T.a.v. het eindelijk vrijgeven van de programmagegevens moet er door
zijn NPO worden gaan samengewerkt met de dagbladuitgevers. Een volstrekt
ongeloofwaardige visie en overduidelijk bedoeld als nieuwe vertragingstactiek.
Kabinet en Kamer moeten   verdere onwil afstraffen met nog meer korting op het
riante Hilversumse budget.

Prinsenbeek, A.P. Risseeuw

LOAD-DATE: December 14, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              12 of 173 DOCUMENTS



                                  De Telegraaf

                            14 december 2010 dinsdag

Hoe de wereld;
Vooruitgang vervoer en communicatie gelijk op   Foto's: ANP, Dijkstra, e.a. '59

SECTION: MIJNNEDERLAND14; Blz. 14

LENGTH: 811 woorden


De ontwikkeling van de techniek bracht ons in de vorige eeuw niet alleen
welvaart, maar ook een vernieuwde blik op de toekomst en de wereld. Vooral de
ontwikkelingen op het gebied van communicatie en vervoer zorgden voor steeds
verdere vooruitgang.    Wanneer we de draad oppakken in de jaren vijftig, dan is
de radio op dat moment het belangrijkste venster op wat zich buiten de eigen
leefomgeving afspeelt. In elk huis is er een te vinden. Pa en ma volgen het
nieuws op de voet - stilte! - en het gezin luistert samen aandachtig naar het
wekelijkse hoorspel. Heerlijk knus bij elkaar rond de radio wachten op de
volgende aflevering. Beter vermaak bestond niet!

Onze sociale reikwijdte werd tot dat moment nog letterlijk begrensd door de
spierkracht in de benen. Voor het onderhouden van sociale contacten waren de
meeste mensen aangewezen op de fiets. Maar toen kwam plots de gemotoriseerde
fiets opzetten. Het begin van een ware revolutie. Waar Jan met de pet eind '49
bij lange na nog niet voldoende kon sparen om zelf een bromfiets te kopen,
zetten een paar jaar later steeds meer mannen de fiets in de schuur om voortaan
- zo trots als een pauw - individueel gemotoriseerd door het leven te gaan. Wat
een luxe, wat een geluk. Lang leve de opkomende welvaart, na de moeizame
wederopbouw!

Het aantal van vijfduizend brommers uit '49 explodeert binnen twee jaar tijd
naar 50.000. Een paar jaar later knetteren zelfs een half miljoen brompotten
over straat. De horizon van het bestaan ligt ineens veel verder weg. Banen
kunnen verder van huis worden gezocht en in de vrije uren nodigt de bromfiets
uit om te gaan toeren en familie en vrienden op grote afstand van huis te gaan
bezoeken. De eerste avonturiers gaan in de korte zomervakantie zelfs een paar
dagen op reis. Een lange sliert brommers trekt eind juli naar de kustprovincies,
maar ook naar het verre Luxemburg.

Tegelijk met de brommers doen de eerste telefoons hun intrede. Een luxe die dan
voorlopig nog wel alleen is voorbehouden aan de elite en ondernemers.

In de jaren zestig krijgt de radio concurrentie van de tv. De radio verdwijnt
(in veel gevallen letterlijk) naar de achtergrond en de kijkkast neemt de
centrale rol in de huiskamer over. Het gezinsleven draait niet langer om het
spannende hoorspel op de radio, maar de tv-show op zaterdagavond.

Waar door de tv de grenzen van ons blikveld zijn verdwenen, zorgt tegelijkertijd
de auto ervoor dat de fysieke grenzen oplossen. Vanavond iets opgemerkt op tv
wat je zelf wil meemaken? Morgenochtend trekken we er samen op uit om het met
eigen ogen te gaan zien! Een persoonlijke lening afsluiten voor de aanschaf van
een auto is de normaalste zaak van de wereld en daarmee gaan alle remmen los.

In de jaren zeventig vindt de overschakeling van zwart-wit naar kleurentelevisie
plaats. Tegen die tijd is het bezit van een auto gemeengoed geworden.

We slaan een paar decennia over en maken met het beeld uit de jaren zestig in
het achterhoofd de sprong naar de tegenwoordige tijd. De vaste telefoon en de
televisie zijn achterhaald door internet. Informatie uit de hele wereld is op
elk moment van de dag 'live' voorhanden. Het virtuele venster op de wereld
verandert ons hele leven. De paar honderd kanalen op tv zijn ondergeschikt aan
de actualiteit van internet. En de auto... voor elke deur minstens twee, zo
lijkt het wel.

En dan de telefoon, in elk huis minstens zoveel toestellen als bewoners. En dat
ook nog zonder kabeltje! Toen de mobiele telefoon aan het eind van de jaren 80
op de markt verscheen, wisten slimme marketeers ons te vertellen dat er in
Nederland vraag zou zijn naar maximaal 400.000 mobieltjes. Moet je nu eens
kijken. Er zijn meer mobieltjes in omloop dan er inwoners zijn. Bellen is een
sociale bezigheid geworden die neigt naar een primaire levensbehoefte. Kijk naar
wat een gezin tegenwoordig elke maand kwijt is aan belkosten.

Radio en bromfiets, televisie en auto, internet, mobieltje en nu... de 'low cost
carriers' natuurlijk. Want de opkomst van goedkope vliegmaatschappijen is de
laatste opvallende ontwikkeling in deze opsomming. Op vakantie met de auto is
achterhaald. We boeken op internet een goedkoop ticket en bepalen zelf de
grenzen van onze reikwijdte. De Nederlander van nu vliegt voor een habbekrats
naar populaire vakantiebestemmingen over de hele wereld. Het verschil met twee
generaties terug is enorm. Voor een ritje met de trein van huis naar Schiphol
betalen we tegenwoordig meer dan voor de vliegreis naar Barcelona! Een volle
tank benzine kost een veelvoud van een retourtje Rome. En niemand die daar
vreemd van opkijkt. De goedkope vliegmaatschappijen van de 21e eeuw zijn de
bromfietsenmakers van de jaren vijftig.

En naar wat ons nog te wachten staat, kunnen we alleen maar gissen. Is de komst
van de tablet-pc wellicht de voorbode van ruimtereizen voor de gewone mens? De
eerste stappen zijn al gezet...

LOAD-DATE: December 13, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              13 of 173 DOCUMENTS



                                  De Telegraaf

                            14 december 2010 dinsdag

Verzamelbox vol nostalgie;
Ruim honderd jaar             vaderlandse geschiedenis vanuit de mensen verteld
Foto's: ANP e.a. '66

SECTION: MIJNNEDERLAND4; Blz. 4

LENGTH: 1221 woorden


Al bladerend in boeken over de Nederlandse geschiedenis, ontdekte uitgever
Willem Pruijssers van House of Knowledge dat een compleet, goed geïllustreerde,
maar bovenal voor iedereen toegankelijke serie hierover ontbrak. Daarmee was het
idee voor Mijn Nederland in Woord en Beeld geboren. Voor de samenstellers
betekende het maken van de tiendelige serie het begin van 'een geweldige
ontdekkingsreis'.   Waar begin je als je het idee hebt opgevat om in een
tiendelige boeken- en dvd-serie de geschiedenis van de afgelopen eeuw van
Nederland te laten zien? Er zijn natuurlijk vele geschiedenisboeken om erop na
te slaan, maar van dat soort informatie bestaat er volgens samenstellers van
Mijn Nederland in Woord en Beeld genoeg. Naar algemene hoofdlijnen en diepere
politieke beschouwingen waren uitgever Pruijssers, tekstschrijver Bart Kin en
beeldsamensteller Kees Oversier voor deze serie niet op zoek. Daarom besloten
zij voor hun project te praten met de mensen die de betreffende geschiedenis
daadwerkelijk hebben beleefd.

Een rondje navraag in de eigen familie- en bekendenkring leverde een gevarieerd
panel van verschillende generaties op. De groep kwam meerdere keren bij elkaar
om te praten over alles wat in hun levensgeschiedenis belangrijk was geweest.
Tekstschrijver Kin kijkt geamuseerd terug op het samenzijn, dat elke keer weer
een feestje was: "We hadden een geweldig stel mensen bij elkaar, variërend in de
leeftijd van dertig tot in de zeventig. De sessies werden een trip terug in de
tijd, vol met oh ja-momenten. De ophef die de eerste naakte vrouw op tv
veroorzaakte, het boek Ik, Jan Cremer dat vanwege het controversiële karakter
ervan onder de toonbank werd verkocht, de komst van de telefoon, de opkomst van
het internet. Maar ook de eerste Chinese restaurants, de spelletjes die we
vroeger op straat speelden en het overwaaien van de huishoudelijke apparaten uit
Amerika, wat een ongekend grote impact had op het dagelijks leven. Alleen al het
feit dat vrouwen ineens veel meer vrije tijd kregen! Allemaal herinneringen
waaruit we langzamerhand een waardevol stuk geschiedenis zagen ontstaan. Niet
opgetekend door geschiedkundigen, maar door de mensen zelf. Vandaar ook de
ondertitel van de serie; Nederland door de ogen van Nederlanders."

House of Knowledge-directeur Pruijssers ontdekte dat de geschiedenis van de
gewone man een heel andere is dan die in de meeste boeken. "Daarin gaat het
vrijwel altijd over de grotere vraagstukken als politiek en religie. Maar
tijdens de brainstorm met ons panel ontdekten we dat er een groot verschil is
tussen wat je in de geschiedenisboekjes leest en wat daadwerkelijk impact heeft
gehad op het dagelijkse leven. Natuurlijk was de verzuiling in het grotere
geheel een belangrijk verschijnsel, maar niet iets dat mensen dagelijks
bezighield. Nee, de komst van de koelkast, de kleurentelevisie, een extra vrije
dag toen de zesdaagse werkweek werd vervangen door de vijfdaagse en niet te
vergeten de mogelijkheid voor iedereen om een auto te kopen; dat waren de dingen
die écht impact hebben gehad. Een mooi voorbeeld is ook de vergelijking die we
hebben gemaakt tussen hitlijsten. De nummer 1 in de top 10 van de jaren zestig
(House of the Rising Sun, op basis van top 2000, red.) van nu, staat niet eens
in de top 10 van de lijst van de beste hits uit de jaren zestig van toen."

Tijdens de sessies kwam het team tot de conclusie dat een aantal thema's steeds
opnieuw terugkwam. Gebeurtenissen rondom weer, verkeer, huishouden en het
koninklijk huis scoorden in elke besproken periode hoog. Reden om die
onderwerpen in elk boek uitgebreid aan bod te laten komen.

Wie zich inschrijft voor de serie, ontvangt elke maand een box met daarin een
160 pagina's tellend boek vol foto's en teksten en twee dvd's met urenlang
beeldmateriaal over het betreffende decennium. Het feest der herkenning was voor
de uitgever reden om ervoor te kiezen om de boeken en bijbehorende dvd's niet op
chronologische volgorde uit te geven. Pruijssers: ,,We trappen deze maand af met
de jaren 1960-1969, het decennium van de roerige jaren zestig. Het tijdvak
waarin Nederland letterlijk en figuurlijk op zijn grondvesten trilt. De jeugd
rekent af met het traditionele gezag en brengt daarmee een revolutie in het
denken en handelen op gang. Niets is meer vanzelfsprekend. Vrouwen gaan
buitenshuis werken en krijgen de beschikking over de anticonceptiepil om aan
gezinsplanning te doen. Men ziet het inkomen stijgen en de brommer wordt
ingeruild voor een auto. Het is het tijdperk van de babyboomers en het tijdperk
dat het grootste deel van de Nederlanders heel bewust heeft meegemaakt. Beginnen
met de jaren waarin deze mensen zijn opgegroeid, was wat ons betreft de beste
manier om deze serie te introduceren."

Na de jaren zestig komen elke volgende maand respectievelijk de jaren 50, 70,
40, 80 en 90 aan bod. De beginjaren van de 20e eeuw tot aan de oorlog zijn
verdeeld over twee boxen. En de laatste uitgaven van de serie besteden aandacht
aan Nederland vóór 1900 en Nederland van 2000-2009.

Tekstschrijver Bart Kin is na maandenlang research een wandelend
geschiedenisboek geworden. Urenlang kan hij vertellen over de reis door de tijd
die hij maakte. Over de vraag wat hem na al zijn onderzoek het meest is
bijgebleven, hoeft hij niet lang na te denken: "Een Frans gezegde luidt:
l'Histoire se repète, oftewel de geschiedenis herhaalt zich. En dat blijkt echt
waar te zijn. Ondanks alle spectaculaire veranderingen die we de afgelopen
honderd jaar hebben meegemaakt, maken we ons met z'n allen nog steeds druk om
het weer, het koninklijk huis en de rol van de overheid op ons dagelijks leven.
Zo vind je op de dvd's bijvoorbeeld filmpjes over de campagnes van Veilig
Verkeer Nederland. In de jaren vijftig was de boodschap dat je in de auto geen
krant mocht lezen, nu gaat het over niet bellen in de auto. Waren het in de
jaren zestig Molukse jongeren die de mensen op straat bang maakten, nu hebben we
het over Marokkaanse jongeren. En bijna een halve eeuw geleden ging de discussie
over of je een naakte vrouw op tv mocht laten zien, nu is een programma als
Spuiten en Slikken onderwerp van Kamervragen."

Pruijssers knikt bevestigend en vult aan; "In mijn jeugd kreeg ik al te horen
dat over niet al te lange tijd de olie op zou zijn, de jongeren van nu krijgen
nog altijd hetzelfde verhaal. In de jaren tachtig had iedereen het over zure
regen wat achteraf niets te maken bleek te hebben met milieuvervuiling en
tegenwoordig vraagt men zich af of de discussie over de opwarming van de aarde
wel terecht is. Steeds weer zie je die parallellen terugkomen."

Wie volgend jaar september de hele serie compleet heeft, kan zich volgens de
samenstellers de bezitter noemen van een prachtig, waardevol document over de
Nederlandse geschiedenis in een eeuw waarin dankzij de opkomst van moderne
technologieën meer is veranderd dan ooit tevoren.

Pruijssers: "Met ontelbaar veel foto's, korte, bondige teksten en grote letters
zou je het haast prentenboeken kunnen noemen. Daardoor is de serie niet alleen
zeer toegankelijk voor iedereen - ook degenen die niet (meer) zo goed kunnen
lezen - maar bijvoorbeeld ook heel leuk om samen met je ouders of kinderen
doorheen te bladeren. De vele o ja-momenten leveren uiterst amusante
gespreksstof, maar bovenal een prachtig rijk beeld van vroeger tijden."

LOAD-DATE: December 13, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              14 of 173 DOCUMENTS



                                  De Telegraaf

                           11 december 2010 zaterdag

Meeverhuizen van hypotheek kan niet;
'Inkomen  ineens een  probleem'

SECTION: VOORPAGINA; Blz. 1

LENGTH: 121 woorden


door Barbara Sanders      AMSTERDAM, zaterdag      Het is vrijwel onmogelijk een
bestaande hypotheek mee te verhuizen naar een nieuwe woning, tot voor kort nog
heel normaal. Hypotheekexperts stellen dat klanten onder het mom van bescherming
juist worden geschoffeerd. "Dit is de zoveelste rem op de woningmarkt."

De verscherpte hypotheekregels hebben niet alleen als gevolg dat starters en Jan
Modaal geen huis meer kunnen kopen, maar dat ook trouwe klanten worden
teruggefloten door de banken.

Zelfs als er geen beperkende omstandigheden zijn, zoals een lager inkomen,
blijken financiers opeens zeer terughoudend.

Bij tussenpersonen stromen de klachten binnen. Er is bij de banken alleen nog
maar interesse voor 'passende klanten'.

LOAD-DATE: December 11, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              15 of 173 DOCUMENTS



                                  De Telegraaf

                           11 december 2010 zaterdag

'Openheid waar niemand beter van wordt'

SECTION: WATUZEGT; Blz. 2

LENGTH: 854 woorden


Generaal-majoor Mart de Kruif vindt het Engels van Nederlandse officieren
beneden peil en is van mening dat zij daarom niet serieus genomen worden.
Misplaatste openheid waar niemand beter van wordt. Niet duidelijk is of hij
misschien alleen zijn eigen landmachtofficieren bedoelt. Ik kan mij voorstellen
dat luchtmachtcollega's zich niet herkennen in zijn ontboezemingen. De meeste
oefeningen van de luchtmacht vinden in internationaal verband plaats en de
werktaal bij de operationele onderdelen is Engels. De ervaring is dat
luchtmachtmilitairen in internationaal verband uitstekend hun mannetje/vrouwtje
staan en gewaardeerd worden om hun beheersing van het Engels. Het zou
verstandiger zijn geweest als de generaal zijn officieren binnenshuis had
toegesproken in plaats van de publiciteit te zoeken.

Zevenaar, Hans Brouwers

Chip

Elke hond moet in 2011 zijn gechipt (Tel. 10/12). Hoe staat het met die andere
viervoeter, de kat? Wanneer worden deze huisdieren, die zich meestentijds
buitenshuis bevinden, ook gechipt? Meteen een kans om over te gaan tot het
heffen van een kattenbelasting, prima voor de staatskas. De vervuiling die door
zwervende katten wordt veroorzaakt, is vele malen groter dan van de hond.
Wellicht blijven er na een chipmaatregel ook meer katten binnenshuis.

Ede, R. van Meijgaard

Strooibeleid

Een Marokkaanse jongen wordt naar huis gestuurd na het molesteren van
politiemensen. In Nijmegen worden argeloze burgers beboet die vanwege het
schandalige strooibeleid van de gemeente over straat liepen omdat ze niet over
de spiegelgladde trottoirs durfden. Wie legt mij dit uit. In onze gemeente
Overbetuwe is het niet veel beter. Buiten de grote wegen is het hier ook
spiegelglad.

Elst, J.M.M. Clappers

Kaarten

We kunnen beter de kerstkaarten afschaffen want alles gaat toch met de computer
of de telefoon, schrijft een lezer (WUZ 10/12). Maar hoe gezellig is het niet om
post te ontvangen? Er zijn ook veel ouderen die geen computer hebben en
uitkijken naar de post. Hopelijk is de poststaking gauw voorbij.

Apeldoorn, Corrie Lengkeek

Stemmen

Wanneer het stemmen op zondag doorgaat (Tel. 09/12), ga ik niet meer naar een
stembureau. Of er door het stemmen op zondag meer stemmers komen betwijfel ik.
Op alle dagen van de week moeten er mensen werken, op elke werkdag is er wel een
gelegenheid om te gaan stemmen.

Assen, H. den Boer

Kostuum

Wat een verademing dat Frank de Boer en Danny Blind woensdagavond in Milaan weer
representatief in een kostuum op de bank zaten. De eerste stap is gezet, de
Ajax-onwaardige trainingspakvertoning had nooit getolereerd mogen worden! Het
systeem, de inzet en het vertoonde spel gaven weer hoop. Mijn kerstwens: geef
deze twee mannen, Ajacieden in hart en nieren, speeltijd tot het einde van dit
seizoen. Mijn Ajax-hart is gereanimeerd, het klopt weer!

Haghorst, Tine Paternotte

Blij

Premier Rutte krijgt de verhoging van de btw op theaterkaartjes niet door de
Eerste Kamer. Een gat van 90 miljoen. Hulpclub SNV geeft riante salarissen en
luxe diners op kosten van de belastingbetaler (90 miljoen). Rekenen is toch niet
moeilijk? Subsidie afschaffen en de btw op 6 procent houden. Heel Nederland
blij.

Twello, Luuk Klinkert

Logica

Jan Modaal krijgt minder hypotheek: hij verdient te weinig. Jan Modaal kan geen
behoorlijk huis huren: hij verdient te veel. En ik: ik kan mijn huis niet kwijt
omdat er vanwege bovenstaande regels geen doorstroom is van starterswoningen
naar wat duurdere huizen en dus alles stagneert. Kan iemand mij de logica
hiervan uitleggen?

Boskoop, J.M. Blackie-Klijn

Parafen

In het hoofdartikel (Tel. 09/12) over de (beroerde) betalingsmoraal van de
overheid wordt het excuus aangehaald van de heer Elias dat er door zo veel
personen geparafeerd moet worden. Dit excuus is pure onzin. In een goed
georganiseerde organisatie, die je van een overheid met zo'n uitgavenniveau toch
mag verwachten, worden zaken eerst terdege voorbereid. Dan volgt er een
schriftelijke opdracht met de overeengekomen condities en prijzen. Als er dan in
een honderden miljoenen euro's kostend geautomatiseerd systeem geen automatische
controle kan plaatsvinden, mankeert er goed wat aan. Maar daar is iedere echte
ondernemer in dit land allang van op de hoogte!

Leeuwarden, Jan Piet Blok

Schokkend

Als het waar is dat Keith Bakker zijn cliënten seksueel misbruikt heeft, vind ik
dit zeer schokkend. Ik keek altijd erg op tegen deze man en volgde al zijn
programma's. Hij kwam zo vertrouwelijk over en hielp zijn cliënten op een zeer
aparte wijze die mij erg aansprak. Het tegendeel zal bewezen moeten worden en ik
hoop dat het verhaal niet waar is. Mocht het wel waar zijn, dan vraag ik mij af
wie je als hulpverlener nog kunt vertrouwen.

Oostvoorne, L.Kaandorp

Helder

Toch was Bolkestein weer helder, donderdag bij Pauw&Witteman. Hij constateerde
dat de Nederlander geneigd is de andere kant op te kijken bij uitingen van
antisemitisme, net zoals zeventig jaar geleden. De Nederlander is geneigd al
vlug zulk gedrag te vertonen. Als we veertig jaar geleden dat anarchistisch
progressief geteisem niet hun gang hadden laten gaan, waren ons vele problemen
gespaard gebleven.

Tilburg, M.C.M. Hamers

LOAD-DATE: December 11, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              16 of 173 DOCUMENTS



                                  De Telegraaf

                            10 december 2010 vrijdag

'Extreem hoge brandstofprijs is pure diefstal'

SECTION: WATUZEGT; Blz. 6

LENGTH: 867 woorden


Wanneer wordt er eindelijk eens ingegrepen in de brandstofprijzen? De prijs van
ruwe olie stijgt nauwelijks en toch zijn de brandstofprijzen op het peil van de
tijd dat de ruwe olie ruim anderhalf maal zo duur was (Tel. 09/12). Daarbij zijn
de brandstofprijzen bij alle maatschappijen even hoog. Overduidelijk
kartelvorming. Wanneer doet de overheid en/of Brussel hier iets aan? Natuurlijk
is een lagere prijs slecht voor de schatkist, maar dit is pure diefstal.

Essen (B), Hans van den Berg

Poststaking

De postbestellers staken, en dat juist in de tijd van de kerst- en
nieuwjaarspost. Goed bericht zou ik zeggen. Een mooie gelegenheid om te stoppen
met dat totaal overbodige, tijdrovende, kostbare en milieuvervuilende gebruik.
In een tijd waarin we met een enorm scala aan elektronische mogelijkheden
vrijwel continu contact met elkaar onderhouden, is die kaartenonzin volledig
achterhaald en het dient, behalve de verhoging van de jaarbonussen van de
postbazen en de CO2-uitstoot, geen enkel doel.

Fijnaart, Hans Meijer

Jagen

Ieder jaar rond kerst steekt de discussie over het jagen op wild weer de kop op.
De mens staat tegenwoordig ver van de natuur. Iedere man of vrouw zou eens zelf
moeten slachten, want niemand staat stil bij de hamlappen en karbonades in de
supermarkt, waarbij ik u allen graag wil meegeven dat de bio-industrie echt vele
malen dieronwaardiger is dan de jacht. De natuur haar gang laten gaan? Dat gaat
helaas niet meer, de natuur hier is volledig cultuur, met schrijnende
voorbeelden als de Oostvaardersplassen, waar biotopen voor herkauwers en
broedvogels helemaal teloor gaan en honderden dieren verhongeren.

Leersum, Bart de Vos

SNV

Met bestrijding van de armoede in de wereld blijft hulporganisatie SNV wel erg
dicht bij huis. Ze beginnen gewoon bij zichzelf!

Nunspeet, Henk Versteeg

Rechters

Een rechter wordt in Nederland voor het leven benoemd. Dit versterkt de
onafhankelijkheid van de rechter denkt men, doordat hij niet bang hoeft te zijn
om zijn baan te verliezen. De benoeming geschiedt door de Koningin, onder
verantwoordelijkheid van de minister van Justitie. Feitelijk zijn rechters
bijgevolg doodgewone werknemers. Een rechter op 40-jarige leeftijd voor het
leven benoemen, komt voor mij op hetzelfde neer als een 40-jarige werknemer een
ongedekte cheque geven tot zijn 70e jaar. Niet normaal, lijkt mij.

Beek (L),

Hub Steinbusch

Boete

Guusje ter Horst beloofde er van alles aan te doen, maar het bleef bij woorden
alleen. Minister Verhagen neemt nu actie, rijksdiensten die hun rekeningen te
laat betalen krijgen een geldboete (Tel. 08/12). Verhagen zou echter nog één
stap verder moeten gaan. De boetes mogen niet ten laste van de
overheidsbudgetten komen maar moeten iedere maand als een nagecalculeerd
percentage van de salarissen van de betreffende medewerkers worden afgetrokken.
Een soort negatieve bonus dus! Wedden dat de betalingsmoraal snel zal
verbeteren?

Hapert, Willem Berkvens

Oost-Europeanen

Op één dag in dezelfde krant: 'Noodklok om Poolse invasie' en 'Grens moet open
voor Roemenen en Bulgaren' (Tel. 09/12). We hebben deze mensen nodig, zeggen
ondernemers en vooral de uitzendbureaus. Denken ze ook aan de grote
probleemgroepen die ongetwijfeld mee zullen komen? Het zal wel gaan zoals
gewoonlijk: de winst voor de ondernemer, de problemen voor de gewone man.
Minister Kamp, houd uw been stijf!

Amersfoort,

J.P. Krijnsen

Sticker

PVV-Kamerlid Graus wil dat de consument middels een sticker kan zien of een dier
verdoofd is geworden voor de slacht of tijdens de slacht ernstig heeft geleden
(Tel. 09/12). Een dier ernstig laten lijden tijdens de slacht is een grove
manier van dierenmishandeling die niet gestickerd moet worden maar verboden.

Roermond, Alda Eggels

Beveiligers

Tjibbe Joustra heeft voorgesteld particuliere beveiligers indien nodig de
bevoegdheid te geven geweld te gebruiken. Dat is een slecht idee. De overheid
heeft in dit land het monopolie op geweld. Politiemensen zijn langdurig getraind
om in te schatten onder welke omstandigheden het gebruik van geweld geboden is.
Dat is voor hen soms al heel lastig, waardoor er in de praktijk problemen kunnen
ontstaan, denk aan de strandrellen in Hoek van Holland. Tijdens een popfestival
in Den Haag ging het in 2007 ook mis: een oproerkraaier werd met geweld door
particuliere beveiligers verwijderd, en overleed. Beveiligers moeten doen waar
zij voor zijn opgeleid: de-escaleren. Dat moedig je niet aan door hen met een
wapen uit te rusten, integendeel. Niet doen dus, want het is letterlijk
levensgevaarlijk.

Richard van der Weide

strafrechtadvocaat

Amsterdam

Euro van Eurlings

De motorrijtuigenbelasting is verhoogd in verband met de kilometerheffing. Zodra
de kilometerheffing een feit zou zijn, zou de automobilist geen
motorrijtuigenbelasting meer hoeven te betalen. De kilometerheffing is nu van de
baan, de motorrijtuigenbelasting is echter nog steeds even hoog en geen
politicus die zegt dat die verlaagd moet worden. Het 'kwartje van Kok' was de
extra accijns op brandstof, die na verloop van tijd afgeschaft zou worden. Dat
is nooit gebeurd. Deze verhoging van de motorrijtuigenbelasting lijkt de 'euro
van Eurlings' te worden. In de praktijk is het trouwens meer dan een euro.

Hengelo, E.C. van Steijn

LOAD-DATE: December 9, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              17 of 173 DOCUMENTS



                                  De Telegraaf

                           9 december 2010 donderdag

Liever salaris inleveren dan HUURGRENS overschrijden;
Met inkomen  boven 33.000  euro kan men  andere sociale woning wel vergeten...
Modaal komt door Europese regels amper meer aan  een huis

SECTION: REPORTAGE; Blz. 5

LENGTH: 637 woorden


AMSTERDAM, donderdag      Minder werken of zelfs liever nog ontslag en een
uitkering dan dat net iets te hoge huidige salaris opstrijken... Dat is de
kromme wereld die Nederlandse woningmarkt heet! Tienduizenden huurders zijn ten
einde raad en overwegen alle opties om maar onder de modale inkomensgrens van
33.000 euro uit te komen.

Anneke van Mulekom woont met haar twee tieners in Amsterdam, op vierhoog. "We
barsten nu uit het huis waar we al zeventien jaar leven", zegt ze. "Het gaat nog
net. Maar voor sociale huur kom ik per 1 januari dus niet meer in aanmerking. Ik
heb sinds een jaartje een vaste baan en wat meer financiële ruimte. Ik begon
echt uit te kijken naar een andere sociale huurwoning. Het is toch te gek voor
woorden dat ik slapeloze nachten heb omdat ik nu te veel verdien?"

Gevolg van nieuwe Europese wetgeving die ook voor ons land over ruim drie weken
gaat gelden en verstrekkende gevolgen heeft. Woningcorporaties zullen huurders
met een modaal inkomen de deur wijzen. Tegen hun zin. Maar als ze weigeren,
vrezen ze voor toekomstige financiering van huizen. Corporaties worden gestraft
als zij zich niet aan de regels houden.

Flatje

Een vicieuze cirkel met Jan Modaal als kind van de rekening. PvdA-Kamerlid
Jacques Monasch vraagt zich verbijsterd af: "De politieagent, de leraar, de
verpleegster... Onze overheid wil al die mensen graag aan het werk hebben. Maar
waar moeten ze in hemelsnaam gaan wonen?"

Ook Marianne Pietersma kent het antwoord niet. Zij zit in hetzelfde zinkende
schuitje. Marianne woont met haar man en twee opgroeiende kinderen al bijna tien
jaar op een driekamerflatje in Purmerend. Ze betaalt nu bijna 500 euro huur per
maand. Als gevolg van de nieuwe regels kan zij het 'doorgroeien' naar een
grotere sociale eengezinswoning vergeten.

"Daarvoor verdienen we net iets te veel", vertelt de Noord-Hollandse. "De
alternatieven? Kopen of een dure vrijesectorwoning. Maar dat biedt alleen op
papier soelaas. Dat kunnen we ons niet veroorloven."

Want in Purmerend zijn amper woningen van net boven de 650 euro huur per maand.
En een eigen huis is voor deze groep van werkende Nederlanders al helemaal een
utopie geworden. Door de crisis en het feit dat het steeds moeilijker is om met
een modaal inkomen een hypotheek af te sluiten waarmee je serieus kans maakt op
een rijtjeshuis met tuin, worden de wachtlijsten voor betaalbare huurwoningen
langer en langer.

Veel grotere gemeenten hebben al een bouwstop afgekondigd. "Ik vraag geen
paleis, ik wil niet het onmogelijke", verzucht Marianne Pietersma. "Ik sta al
tien jaar op de wachtlijst voor een woning waarin ik mijn kinderen niet hoef te
'stapelen'. Maar ik ben bang dat wij nu definitief buiten de boot gaan vallen."
In Purmerend zijn wel huurwoningen waarvoor zeker 800 euro per maand wordt
gevraagd. "Die kunnen wij ons niet veroorloven, zo simpel is het", zegt ze.

Bij Aedes, koepelorganisatie van woningcorporaties, reageert men geschokt. "Dat
Jan Modaal overweegt minder te gaan werken, om zo aanspraak te houden op
betaalbaar wonen bij een corporatie, is een perverse uitwas van een volstrekt
vastgelopen woningmarktsysteem", zegt Eric Bosman. "Dit toont aan dat het beleid
op de Nederlandse woningmarkt bizarre effecten heeft gesorteerd. Het is de
hoogste tijd voor al die politici in Den Haag om alle moed te verzamelen en uit
die ideologische loopgraven te klauteren. Links wil de stagnerende huurmarkt
niet aanpakken en voor de rechtse partijen blijft de hypotheekrenteaftrek het
heilige huisje pur sang."

Huurdersvereniging Amsterdam is daarmee eens. Stephan Deul: "De nieuwe
regelgeving treft vooral hardwerkende Nederlanders die jarenlang in zichzelf
hebben geïnvesteerd en financieel eindelijk zover zijn om zuurverdiende
wooncarrière te maken in de sociale huursector. Dat recht wordt hun nu door
Brussel nu ontnomen."

LOAD-DATE: December 8, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              18 of 173 DOCUMENTS



                                  De Telegraaf

                            8 december 2010 woensdag

'Jan Modaal staat niet alleen in de kou'

SECTION: WATUZEGT; Blz. 6

LENGTH: 794 woorden


Massaal stemde Jan Modaal rechts. En nu klaagt diezelfde Jan Modaal dat rechts
hem in de kou zet. Dat de regels ook voor Jan Modaal zelf scherper zouden
worden, had hij niet verwacht. Ontslag recht(s) versoepelen, daarna kort in de
ww en via de bijstand de straat op. Wees blij dat je geen hypotheek kan krijgen,
waar je hard voor had moeten werken waarna je het huis verkocht ziet worden door
de bank om de bonussen te dekken. Wees gerust Jan, je staat echt niet alleen,
wij staan massaal in de kou.

Woudenberg,

W. de Greef

Leerproces

NS-directeur Bert Meerstadt verkondigt dat de NS nog in een leerproces zit. Ik
vraag mij af of deze man soms een opleiding heeft gehad op een hbo in Nederland,
dan is het namelijk verklaarbaar dat een bedrijf dat naar ik meen 120 jaar
bestaat, en in de periode 1950-1980 tot één van de topvervoerders van Europa
behoorde, nu nog steeds in een leerproces zit.

Lemmer,

H.J. de Vries

Wisselstrook

Fijn dat we een wisselstrook hebben vanaf de A6 naar de A1 richting Amsterdam.
Jammer dat we daarvoor een jaar stil hebben gestaan vanwege de werkzaamheden en
de wisselstrook uitsluitend open is op heel rustige dagen. Op de drukste dagen,
o.a. bij ongevallen en slecht weer, is de wisselstrook dicht. Wellicht dat de
bediening wordt overgelaten aan iemand die iets te lang heeft doorgestudeerd en
iedere affiniteit met de forens heeft verloren.

Almere,

Johan Gelaudie

Asociaal

Alle vrijwillige en noodzakelijke hulp voor Spaanse zwerfhonden ten spijt, vind
ik de luchtbrug voor Spaanse asielhonden (Tel. 06/12) toch een enigszins
asociale actie. Vele, zo niet alle asiels in Nederland zitten vol. Zorg er eerst
voor dat deze instellingen hun dieren kunnen plaatsen.

Almere, R. Held

Huichelaars

De bonden roepen TNT-mensen op om te staken. En wat doen de bonden zelf? De een
heeft zijn post al ondergebracht bij Sandd en de ander dreigt ook weg te lopen
bij TNT als deze de prijzen niet verlaagt. Het personeel loopt achter deze
huichelaars aan zodat TNT ook zijn laatste trouwe klanten nog kwijtraakt. Hier
zijn alleen mensen met eigenbelang bezig maar niet voor de TNT of voor het TNT
personeel. Maar zo gaat het al decennialang met de bonden in Nederland.

Katwijk,

A.W.M. van den Hoven

Verdubbelverbod

Niet alleen het verdubbelen van giften door de rijksoverheid moet worden
verboden (Tel. 06/12), maar ook het strooien met onze belastingcenten door
gemeenten en provincies die daarvan tonnen doneren voor goede doelen. Daar zijn
die belastingcenten niet voor betaald.

Lelystad, Ed Verstraten

Eurootjes

De FIFA is weer goed bezig. Drie genomineerde voetballers: alle drie van
Barcelona. Drie genomineerde trainers: allemaal uit Spanje. Zou Blatter er weer
een paar eurootjes bij hebben?

Middelburg,

Thijs Schipper

Verzuipen

De deskundigheid van Martin Jol als trainer staat buiten elke discussie. Maar
als je in het bestuurlijke wespennest van Ajax terechtkomt, staat je
trainersleven doorlopend op het spel. Jammer dat het bestuur een uitstekende
trainer laat zwemmen en verzuipen. Laten die bobo's eens goed in de spiegel
kijken en zelf hun conclusies trekken zodat de voetbaldeskundigheid en ervaring
in het bestuur kunnen plaatsnemen.

Heerhugowaard,

Theo C.A. Hoogland

Kick

Naar aanleiding van de uitspraak van Remko Roosjen (Tel. 06/12) en de reactie
daarop van Jan Dirk de Block (WUZ 07/12) wil ik zeggen dat ik vele jagers ken.
Ik heb er nog nóóit een ronduit horen toegeven dat het doden van een dier ze een
enorme kick geeft. Het excuus is immer het één zijn met de natuur of - nog veel
vaker - de noodzaak om de wildstand te reguleren. Niet alleen harteloos, ook nog
laf.

Aerdenhout,

Marina Landeweer

Jagers

Ik denk dat de heer De Block het niet helemaal snapt, als hij zegt dat het de
jagers om de knal gaat (WUZ 07/12). Mijn man was zelf jager en er komt meer bij
kijken dan het schieten van wild. Ik zou zeggen: ga eens een dag het veld in en
geef dan nogmaals uw mening. Wild is gezonder en diervriendelijker dan de
bio-industrie met het hormoonvlees. En over zijn opmerking dat de jacht met
privileges te maken heeft, mijn man was buschauffeur maar een geweldige jager!

Hoofddorp,

Mirjam Vork-van den Berg

Kogels

Den Haag wikt en weegt over het uitzenden van politietrainers die in Afghanistan
lokale politie moeten gaan opleiden. Er is een simpele oplossing: haal de op te
leiden Afghanen hierheen. We hebben hier plaatsen waar ze uitstekend opgeleid
kunnen worden, namelijk Noord-Brabant en Limburg, waar de kogels en granaten
door de lucht vliegen en drugshandel en corruptie welig tieren.

Geertruidenberg,

L. Verburg

Boter

Als de uitdrukking 'boter op het hoofd hebben' letterlijk zou opgaan, dan zouden
velen zich tevreden moeten stellen met margarine omdat er niet genoeg boter in
dit land aanwezig is voor iedereen voor wie dit geldt.

Lanaken, J. Thimister

LOAD-DATE: December 7, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              19 of 173 DOCUMENTS



                                  De Telegraaf

                            4 december 2010 zaterdag

'Dirigeren gebeurde ongepland';
René Jacobs presenteert Mozarts 'Zauberflöte' als een hoorspel    'De muziek
komt uit spreken voort'

SECTION: CD_BOEK; Blz. 6

LENGTH: 774 woorden


WENEN, zaterdag      René Jacobs voegt met Die Zauberflöte een eigenzinnig
hoofdstuk toe aan zijn indrukwekkende Mozart-cyclus. "Door al die gesproken
dialogen was het een moeilijke opgave, maar ook een uitdaging", zegt de Vlaamse
oudemuziekspecialist. "Toen ik eenmaal had besloten er een hoorspel met muziek
van te maken, waren de hoofdbrekens op slag verdwenen en was het plotseling
amusant om te doen."

We ontmoeten de dirigent in Wenen, waar hij inmiddels aan de volgende etappe
bezig is: Mozarts jeugdwerk La finta giardiniera. Dat Jacobs ooit opera's van
Mozart zou dirigeren, had hij niet kunnen bevroeden toen hij als kleine jongen
aan de hand van zijn moeder werd meegenomen naar de Opera van Gent. "Ik zag daar
Cavalleria rusticana, niet echt iets voor mij. En Don Carlo van Verdi, zo
vreselijk gedaan dat ik besloot nooit meer opera te willen. Ik had er een hekel
aan gekregen."

De ommezwaai kwam dankzij grammofoonplaten. Van Karl Böhm. Van Herbert von
Karajan. "Diens opname van Così fan tutte vond ik zo mooi, vooral de ensembles.
Mozart was mijn eerste operaliefde."

Jacobs begon zijn carrière als zanger, countertenor om precies te zijn. Het was
de pionierstijd. Mannen die met kopstem altpartijen zongen, waren nog zeer
ongebruikelijk in het muziekbedrijf. Verwijzend naar de castraten van weleer
stelde Sonja Barend in haar talkshow Jacobs ooit de vraag of hij medisch gezien
wel in orde was. Vijf jaar geleden heeft hij definitief een punt gezet achter
zijn zangersloopbaan. "Het was niet meer te combineren met het dirigeren van
opera's. Dat komt ook door mijn idealisme. Ik wil er vanaf de eerste dag zijn,
ook bij de repetities voor de regie."

"Het dirigeren was nooit gepland als tweede carrière. Het is mij overkomen. Met
studenten werkte ik aan onbekende barokopera's, die ik dan dirigeerde. Jarenlang
was ik de zanger die collega's op de been bracht. Het is heel geleidelijk
gegaan. Nu dirigeer ik ook Rossini en andere 19e-eeuwse opera's. Ik wandel met
kleine stappen door de muziekgeschiedenis. Het is zeker niet mijn bedoeling zo
spoedig mogelijk bij Wagner te geraken."

Jacobs studeerde niet alleen zang maar ook klassieke filologie. Voor hem begint
opera met het intensief lezen van de tekst. Vandaar dat Die Zauberflöte zo'n
grote uitdaging was. Dit is geen echte opera maar een Singspiel, een toneelstuk
met muziek. Tegenwoordig wordt er doorgaans driftig gesneden in het gesproken
woord. "In de nieuwe opname van Harnoncourt komen er zelfs geen dialogen meer
aan te pas. Daar wordt alles aan elkaar gepraat door een acteur."

Bij al die intrigerende teksten ligt juist de essentie van het werk, weet
Jacobs, zeker na het lezen van een boek van de egyptoloog Jan Assmann, die alle
ongerijmdheden verklaart. Zoals Goethe opmerkte: er is weinig opleiding nodig om
het libretto slecht te vinden. Maar er is veel opleiding nodig om het goed te
vinden. Aan de teksten mankeert niets, met andere woorden. "Mozart schreef het
stuk voor twee soorten publiek: enerzijds het gewone volk, anderzijds de
ingewijden die de achterliggende geheimen wisten te doorgronden." Wat voor
Jacobs ook essentieel is: de muziek komt telkens uit het spreken voort. Wie het
libretto goed leest, ziet zelfs dat spreken en muziek elkaar soms overlappen.

Ook wordt in de tekst verwezen naar allerhande geluiden. Zo kwam Jacobs op het
idee zijn cd-opname te maken alsof het een hoorspel betreft. Het orkest
produceert nu en dan afschrikkende geluiden. Hier en daar pingelt een fortepiano
mee, als in een melodrama. En de slagwerker hanteert een heel arsenaal
instrumenten. "Alle special effects zijn mechanisch-muzikaal tot stand gekomen",
verklaart Jacobs. "We hebben geen gebruik gemaakt van elektronische middelen. De
leeuw wordt bijvoorbeeld geïmiteerd door een contrabas."

Door zijn intensieve bemoeienis met Mozarts opera's heeft Jacobs het gevoel dat
de componist steeds dichterbij komt. "Al kun je beter zeggen dat ik naar hem toe
beweeg." Wie Mozart was, kan de dirigent niet in een paar woorden zeggen. "Zijn
brieven zijn geweldige hulpmiddelen, maar de twijfel blijft bestaan. Er zit veel
strategie in, we weten nooit helemaal zeker wat Mozart werkelijk vond."

"Toch was hij zeker geen diplomaat. Eerder een subversief iemand, die daardoor
meer vijanden dan vrienden had. Hij was ook intellectueel, echt een man van de
verlichting. Mozart las Voltaire, hij had het verzameld werk van Molière en
Shakespeare in de kast. Een vrijdenker, antiklerikaal. Ik denk wel dat hij in
God geloofde, maar dan de God in de natuur en in onszelf."

Mozart: 'Die Zauberflöte',

o.l.v. René Jacobs. Uitgave:

Harmonia Mundi France (3 cd's met uitgebreid tekstboek).

LOAD-DATE: December 3, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              20 of 173 DOCUMENTS



                                  De Telegraaf

                            3 december 2010 vrijdag

'Kan er misschien een beetje CO2 bij?'

SECTION: WATUZEGT; Blz. 6

LENGTH: 836 woorden


Aan de milieulobby: kan er misschien een beetje CO2 bij, want ik heb het zo
vreselijk koud!

Tubbergen,

K.W. de Bruin

Huizenprijzen

Onbegrijpelijk dat er mensen zijn die denken dat de huizenprijzen nu ineens
stukken lager worden (WUZ, 02/12). De plannen van de overheid zullen er alleen
toe leiden dat de huizenmarkt stagneert. Niemand die een huis gekocht heeft voor
200.000 euro gaat dit nu van de hand doen voor 105.000 euro. Men blijft lekker
zitten waar men zit, uitzonderingen daargelaten natuurlijk. Dus de mensen die
het nu niet kunnen betalen en straks wel, hebben een heel kleine vijver om in te
vissen... Wat de prijs van de huizen natuurlijk weer opdrijft.

Purmerend,

M. de Nijs

Fopspeen

De almachtige apparatsjiks van de Europese Unie hebben na het vaststellen van de
minimale kromming van de banaan een nieuwe belachelijke verordening erdoorheen
gejast: de fopspeen wordt verboden. Een tevreden erop sabbelend kindje zou
vergiftigd kunnen worden (Tel. 01/12). Nu deze Brusselse dames en heren toch
bezig zijn, verdient het aanbeveling dat ze als volgende project de euro
afschaffen, de grootste fopspeen immers sinds mensenheugenis.

Aerdenhout, E. van Veen

Pensioenkas

'De Tweede Kamer is bang dat Brussel een greep wil doen in de goed gevulde
Nederlandse pensioenkas' (Tel. 02/12). Onlangs is mij wijsgemaakt dat de
pensioenfondsen er erbarmelijk voor stonden, en er geen verhoging maar misschien
wel verlaging van mijn pensioen in de toekomst mogelijk was. Maar iedereen kan
dus een greep doen in de Nederlandse pensioenkas. Jaren geleden onze Nederlandse
regering, wat nooit is terugbetaald, en nu de Europese Unie. De enige die er met
zijn tengels vanaf moet blijven is de premiebetalende Nederlander die na zijn
65e een waardevaste uitkering is beloofd.

Lemmer,

H.J. de Vries

Zorgverzekeraars

Aan het einde van elk kalenderjaar worden de verzekeraars actief teneinde meer
verzekerden aan te trekken. Dat kost veel geld, wat uiteraard onttrokken wordt
aan de premie-inkomsten. Gelet op het gegeven dat de verzekering in feite
betrekking heeft op een standaardpakket, kun je deze kosten besparen door dat
standaardpakket voor het gehele land uniform te maken met een daarvoor geldende
vaste premie. De thans aan reclame bestede bedragen kunnen dan besteed worden
aan directe gezondheidskosten.

's-Heerenberg, J. ten Broeke

Aow-toeslag

Wij aow'ers werden woensdag verrast met een brief van de SVB waarin een korting
op de toeslag van 8 procent wordt aangekondigd, per januari 2011. Gemeentelijke
lasten, gas, water en elektriciteit, huur, zorgpremie, eigen risico en andere
belastingen gaan fors omhoog. Onze volksvertegenwoordiging is al akkoord! De
Eerste Kamer is nu aan zet. Als die ook instemt, houdt dit in dat, als men juist
boven een inkomen zit van 1557,60 euro per maand, men op jaarbasis ruim méér dan
1000 euro minder te besteden heeft. Het is nu wel duidelijk welke
bevolkingsgroepen de melkkoe zijn.

IJsselmuiden, T. Fluks

Leger

Burgemeester, hoofd van de politie, moet onderduiken (Tel. 02/12). Dus met
andere woorden, criminelen maken de dienst uit. Natuurlijk moet je hier het
leger op afsturen, daar zijn deze mensen beter besteed dan in Afganistan.

Heemstede,

Peter van der Werff

Horken

De uitslag van de Stelling van de Dag (WUZ, 02/12) is mijns inziens merkwaardig
te noemen. Als 96% van de deelnemers het ermee eens is dat de verhuftering alle
spuigaten uitloopt, dan behoren zijzelf tot dat deel wat als horken bestempeld
wordt! Zij doen dus zelf aan dat gedrag mee, maar verwijten het anderen! Of zie
ik het verkeerd en zouden dus alle deelnemers tot de categorie 'niet hufterig'
behoren?

Hoofddorp, W. Molenkamp

Boordwapens

De KVNR en vakbond Nautilus willen gewapende beveiligers met koopvaardijschepen
mee laten varen om deze beter te beschermen tegen aanvallen van piraten (Tel.
02/12). Om de angel uit zo'n aanval te halen ware het misschien te overwegen de
met geweren gewapende escorteurs te vervangen door met een glimlach gewapende
escorts. Het begrip 'deining veroorzaken' zou dan een heel andere dimensie
krijgen.

Driebergen, R.F. Meihuizen

Woekerprijzen

De heer Diderik stelt dat de huizenprijzen de laatste 10 jaar uit de hand zijn
gelopen (Tel. 02/12). Ik kan u zeggen dat ik al aardig geboerd heb in de jaren
'60. Kocht een huis voor Hlf. 28.000 in 1961 en verkocht het in 1977 voor Hlf.
168.000. Een winst van Hlf. 140.000 in 16 jaar, dus ieder jaar had ik zonder er
iets voor te doen Hlf. 8700. En die woekerprijzen zijn nooit gestopt tot... de
banken hun eigen inhaligheid helemaal niet meer in de hand hadden. En wie
betaalt het gelag? Natuurlijk, Jan Modaal is weer eens de klos. En daarmee onze
jongeren. VVD, doe er wat aan en snel.

Leidschendam,

E. Brigden-Lindhout

130 km

Diverse instanties en een minister maken zich druk over de verhoging van de
snelheid van 120 naar 130 km, maar hebben niet in de gaten dat de meeste
automobilisten deze snelheid allang zelf hebben ingevoerd? Het gaat dus slechts
om een officiële toestemming, en die moet er zo gauw mogelijk komen.

Heiloo, Ad van Kamp

LOAD-DATE: December 3, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              21 of 173 DOCUMENTS



                                  De Telegraaf

                           2 december 2010 donderdag

'Zal nu eindelijk de huizenbubbel uiteenspatten?'

SECTION: WATUZEGT; Blz. 6

LENGTH: 844 woorden


Jan Modaal kan in de toekomst minder lenen en daardoor geen huis meer kopen
(Tel. 01/12). Zal nu eindelijk de huizenbubbel uiteenspatten? De huizenmarkt is
al tien jaar zwaar overgewaardeerd en hoe meer men kon lenen, hoe duurder de
huizen werden. Als iemand met een modaal salaris 'slechts' 105.000 euro kan
lenen, zal dat zeker van invloed zijn op de huizenprijzen. Het is een
belachelijke ontwikkeling dat een gemiddelde tussenwoning tegenwoordig al bijna
500.000 ouderwetse guldens kost. Ik hoop dan ook dat de huizenprijzen zich
normaliseren en meer in verhouding komen tot wat men krijgt. Hoe sneu ook voor
de kopers van de afgelopen tien jaar die een weerloze prooi waren voor de banken
en makelaars.

Apeldoorn, P.R. Diderik

Huizenprijzen

Weet u het nog, in de jaren zestig en zeventig van de vorige eeuw? Eerst sparen
zodat je wat eigen geld had en dan schoorvoetend naar de bank om te vragen om
een hypotheek. Voor latere generaties werkte het precies andersom. Hoeveel kan
ik krijgen en de rest zien we wel. Voor Jan Modaal is er toch nog hoop. De
huizenprijzen zullen nog fors dalen.

Nederhorst den Berg, B. Sterk

Doofpot

Af en toe denk ik dat er ergens in Nederland een doofpottendepot moet zijn. Te
veel zaken verdwijnen hier in de doofpot. De vuurwerkramp in Enschede bleef
onopgelost. Nu blijkt belangrijk bewijsmateriaal te zijn verduisterd. Daardoor
bleven de mogelijke schuldigen buiten schot. De dood van vele onschuldige
burgers is onder het vloerkleed geschoven. De nabestaanden bleven achter met
vele vragen. Waarom en hoe was deze ramp mogelijk in een woonwijk? Een ramp, te
triest voor woorden.

Heerhugowaard,

Theo C.A. Hoogland

Subsidie

Burger betaalt subsidie windmolens (Tel. 01/12). Rijdend langs de windmolens in
de Flevopolder heb ik wel eens gezegd: "Het moet toch een vermogen kosten om die
dingen de hele dag te laten draaien!" En het Telegraafartikel geeft mij gelijk;
ze draaien niet op wind, ze draaien op subsidie!

Lelystad, Ed Verstraten

In de fout

Het valt op dat alleen van de rechtse partijen 'wandaden' aan het licht komen.
Nu van de VVD'ers Ziengs en Huizing (Tel. 01/12). Zitten er bij de linkse
partijen mogelijk alleen brave borsten? Of is het zo, dat rechts onvoldoende is
geïnfiltreerd in die organen die voor de benodigde informatie kunnen zorgen om
de 'misdaden' van Kamerleden aan het licht te brengen?

Amersfoort, J.P. Krijnsen

Broodje

Dat het maken van een broodje kaas bij de Amsterdamse politie in sommige
kantines omgerekend 28 euro kost (Tel. 30/11), is natuurlijk van de gekke.
Ikzelf heb 45 jaar gewerkt en altijd mijn brood meegenomen van huis. Dat is een
stuk goedkoper. Waarom moeten agenten per se op de werkplek hun eten krijgen?

P.C. Vastenhout

Poch

Ongelooflijk dat de Nederlandse justitie iemand uitlevert aan Spanje/Argentinië
op aanklachten die louter gestoeld zijn op achterklap, van horen zeggen,
jaloezie en afgunst! Geen énkel bewijs, geen logboek, niets! Dat justitie zich
voor zoiets leent!

Goor, H.A. van Enst

CBS

Misdaad loont in Nederland. De slechteriken winnen. CBS heeft de cijfers van
2007 (recenter is er kennelijk nog niet) geteld en door de rekenmachine
getrokken. Wat blijkt? Ja, u leest het goed: 95,8 procent van de inbraken en
autodiefstallen leidt uiteindelijk niet tot enige vorm van straf. Het
opsporingsbeleid in Nederland faalt als een trein met blaadjes in de remmen en
sneeuwvlokjes op de rails. Er is nog heel veel werk aan de winkel voor minister
Opstelten.

Utrecht, Wim Vreeswijk

FIFA

Is het niet vreselijk onverstandig om nu in zee te gaan met de FIFA, nu een
onderzoek wordt geëist wegens mogelijk ongeoorloofd handelen van enkele leden
(Tel. 01/12)? En dan praten we nog niet eens over de fiscale eisen die de FIFA
op tafel durft te leggen. En wat te zeggen over het feit dat het merendeel van
de Nederlanders tegen is en bang is op te draaien voor de te verwachten
schulden. Dat alles om het een paar voetbalfanatici naar de zin te maken.

Nieuwegein,

Martin Klinkhamer

Rechtse hobby

Onlangs meldden de media opgetogen dat we komend jaar per gezin 40 euro
goedkoper uit zullen zijn aan energiekosten. Gisteren stond in de krant dat we
vanaf 2015 bijna 100 euro meer mogen betalen omdat onze onvolprezen politici
dure windmolens prefereren boven de goedkopere vrije energiemarkt. Windmolens
zijn nu dus ook een rechtse hobby geworden.

Noordwijk,

C.H. van der Voort

A3

Richard de Mos van de PVV oppert weer een onrealistisch plan. De A3 moet worden
aangelegd door het Groene Hart (Tel. 01/12). Het plan is al zo'n vijftig jaar
oud maar ging niet door. De weg was door Buitenveldert gepland, maar dat is al
volgebouwd waardoor de aansluiting op de A10 vrijwel onmogelijk is geworden. Ook
verder op het traject zijn er tal van knelpunten die niet of nauwelijks
oplosbaar zijn. Denk aan de hsl, die met veel moeite en een tunnel door het
Groene Hart is aangelegd. Het stukje snelweg van Den Haag naar Rotterdam wordt
na veel hangen en wurgen eindelijk aangelegd en drukt ook zwaar op de begroting.
De kosten zijn astronomisch en zeker in deze crisistijd niet meer op te brengen.

Amsterdam, Harry Rijpkema

LOAD-DATE: December 1, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              22 of 173 DOCUMENTS



                                  De Telegraaf

                           2 december 2010 donderdag

Een land vol losgeslagen horken;
'We hebben korte lontjes, maar de overheid heeft ze zelf aangestoken'

SECTION: WATUZEGT; Blz. 6

LENGTH: 639 woorden


De maatschappelijke verhuftering is totaal, constateren de deelnemers aan de
Stelling van de Dag vrijwel unaniem. Over de oorzaken daarvan verschillen de
respondenten van mening, maar negen van de tien stellen dat het overheidsbeleid
van de laatste jaren in geen geval heeft bijgedragen aan een fatsoenlijke
samenleving. "Burgers kunnen zelf lezen en nadenken en hebben geleerd dat
respect voor gezag totaal onterecht is."

Driekwart van de 5044 deelnemers noemt toenemende verhuftering 'duidelijk
merkbaar' en 22% stelt, iets voorzichtiger, dat het 'erop lijkt'. Slechts 2%
meent dat asociaal gedrag van alle tijden is en dat er geen sprake is van een
toename. "Het zit wel een beetje in de Nederlandse volksaard", meent iemand, "en
een erg hebberige en bemoeizuchtige overheid doet de rest."

Want de overheid komt er niet goed af. Ze wil te veel en belooft te veel, meent
72%. "Linkse kabinetten hebben de verantwoordelijkheid voor veel gewone zaken
bij de overheid gelegd. Burgers moeten weer leren waar ze zelf verantwoordelijk
voor zijn", schrijft iemand.

Wantrouwen

Bovendien stelt 86% dat overheden, door zich doof en blind te houden voor
burgers, wantrouwen in de hand werken en zodoende respect voor gezag en
autoriteit ondermijnen. "In Nederland mag je als harde werker alleen betalen en
je mond houden, je laten besodemieteren door alle instanties en je laten
bestelen", vat een respondent boud samen.

Een ander: "Het is geen excuus, maar mensen worden steeds meer als nummer en
melkkoe gezien, alles wordt duurder en de service, ook van de overheid, wordt
minder." En een derde stelt: "De overheid heeft zelf de lont aangestoken door
het graaigedrag via bezuinigingsdrift af te wimpelen op de gewone burger."

Een ander brengt daartegenin: "Hufterig gedrag zit altijd in de persoon zelf en
mag nooit het gevolg genoemd worden van daden van anderen." Zes op de tien
deelnemers vinden dan ook dat agressie tegen medewerkers van bedrijven en
overheden te allen tijde onacceptabel is. Hoewel toch ook een derde wel enig
begrip kan opbrengen voor agressieve burgers en consumenten. "Ik kan het
begrijpen dat mensen kwaad worden. Je wordt er ook naar behandeld als je een
bedrijf of instantie belt; lange wachttijden en snauwerige antwoorden."

Onbeschofte omgangsvormen zijn dan ook met stip de grootste ergernis op het
gebied van verhuftering: 77% ondervindt er last van. Voorts heeft 64% last van
voordringende en duwende mensen, 53% van lawaai, 50% van schelden en schreeuwen,
48% van vernielingen, 26% van bedreigingen en 13% van fysiek geweld. Cijfers die
boekdelen spreken over de horkerigheid van medemensen.

En laten de respondenten zich wel eens verleiden tot gedrag dat ze zelf
eigenlijk onfatsoenlijk vinden, omdat ze anders niet geholpen worden of niet
krijgen waar ze recht op hebben? Nooit, zegt 41%. Eveneens 41% geeft aan dit
zelden te doen, 16% soms en maar 1% regelmatig.

Vertroetelen

Er worden uiteenlopende verklaringen gegeven voor toenemend asociaal gedrag. Dat
asocialen nauwelijks of niet gestraft worden voor hun wangedrag wordt als
belangrijkste factor beschouwd. "De verhuftering wordt hier in de hand gewerkt
door het vertroetelen van de daders en door hun gedrag goed te praten. Dat tuig
moet aangepakt worden", luidt een van de talloze reacties.

Andere factoren van gewicht zijn gebrek aan gezag, toenemend egoïsme en
simpelweg overbevolking. "Overbevolking is de diepere oorzaak, naast gebrek aan
echt leiderschap. De maatschappij is losgeslagen en de regering weet er geen
raad mee", schrijft een deelnemer.

Tot slot meent 64% dat Nederland ongunstig afsteekt bij andere landen als het om
fatsoen gaat. Iemand verzucht dan ook: "Soms schaam ik mij Nederlander te zijn."

Johan Jansen

Vandaag is er weer een Stelling van de Dag. U kunt eraan meedoen van 11.30 tot
15.30 uur via www.telegraaf.nl en http://www.wuz.nl.

LOAD-DATE: December 1, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              23 of 173 DOCUMENTS



                                  De Telegraaf

                           2 december 2010 donderdag

Regels zetten Jan Modaal IN DE KOU;
Bij nieuwe hypotheekgrens is niets te koop,   en voor een huurhuis is zijn
salaris te hoog    'Ik heb VVD gestemd.  Rutte, doe  er iets aan'

SECTION: REPORTAGE; Blz. 5

LENGTH: 831 woorden


AMSTERDAM, donderdag      Verbijsterd en onthutst. Onze berichtgeving gisteren
dat hardwerkende Nederlanders vanaf volgend jaar volledig in de kou staan op de
woningmarkt is als een bom ingeslagen. Vele honderden mensen reageerden. Vooral
het gegeven dat doodgewone burgers - die elke dag naar hun werk gaan en een
keurig modaal inkomen verdienen - niet meer in aanmerking komen voor een
hypotheek en al evenmin kans maken op een betaalbare huurwoning doet mensen
gruwen.

De nieuwe hypotheekregels treffen vooral de groep die rond 33.000 euro verdient.
Was hun bovengrens voor een koophuis eerst zo'n 180.000 euro, nu wordt dat
105.000 euro.

"De consument is de dupe van nieuwe, uiterst kille regelgeving", zegt Ger Hukker
van de Nederlandse Vereniging van Makelaars (NVM). "Toezichthouders De
Nederlandsche Bank en de Autoriteit Financiële Markten voeren een waar
schrikbewind."

De NVM-voorman stelt dat het goed is dat de wantoestanden op de hypotheekmarkt -
waarbij aspirant-kopers tot acht keer hun brutojaarsalaris konden lenen - nu
zijn uitgebannen. Maar volgens de vereniging is men volledig doorgeslagen de
andere kant op.

Hukker: "Iedereen die een hypotheek aanvraagt, wordt van a tot z doorgelicht.
Hypotheekverstrekkers houden zich strikt aan de regels van de toezichthouders,
bang om publiekelijk op de vingers te worden getikt en verdere imagoschade te
lijden. Maar juist die regels zijn nu veel te strikt geworden. Er wordt geen
enkele rekening meer gehouden met de eigen verantwoordelijkheid van de
consument. Burgers zijn mondig en weldenkend. Zij kunnen samen met een bank
bepalen tot hoe ver ze kunnen gaan. Nu bepaalt en betuttelt de overheid."

Risicofactor

Die bemoeienis gaat extreem ver. Ooit gescheiden? De kans is groot dat je
hypotheekaanvraag resoluut wordt afgewezen. Dat ondervond Jan Bosman uit
Aalsmeer. "Mijn ex en ik zijn vijf jaar geleden uit elkaar gegaan. Nu wil ik
samen met mijn nieuwe vriendin, die ook gescheiden is, een woning kopen. Maar
dat zit er tot onze verbijstering niet in. De banken vinden het feit dat we
gescheiden zijn blijkbaar een risicofactor en weigeren ons een hypotheek te
verstrekken. Welke hypotheek dan ook. We komen voor niets in aanmerking", briest
Bosman.

De Aalsmeerder stelt dat hij nimmer wanbetaler was en altijd keurig op tijd zijn
rekeningen voldeed. "Dat geldt voor ons beiden, ook mijn huidige vriendin heeft
geen negatief financieel verleden, geen BKR-notering." Bosman en zijn partner
hebben beiden inmiddels hun huizen verkocht en wonen tijdelijk op een
vakantiepark. "Voor een beetje betaalbare huurwoning komen we als gevolg van de
nieuwe Europese regels die per 1 januari van kracht worden ook niet meer in
aanmerking", zegt Bosman, die in de ict werkt. Zijn vriendin is parttime
receptioniste, ze hebben geen van beiden alimentatieverplichtingen. Met een
gezamenlijk jaarinkomen van ruim 38.000 euro verdienen ze teveel voor een
huurhuis..."

Ook de kinderen van Renske Vreelink uit Hardenberg kunnen het schudden. "Mijn
dochter is 25 jaar oud, mijn zoon 27. Verdienen teveel voor het een en te weinig
voor het ander", verzucht ze. "Voor 105.000 euro koop je zelfs hier niets en in
de vrije sector zijn de huurwoningen onbetaalbaar."

Dat blijkt ook als we kijken op http://Pararius.nl, een zoeksite voor
huurwoningen. De sociale huurgrens ligt op een kleine 650 euro per maand. Alles
daarboven valt onder het vrije huursegment. Tussen de 650 en 700 euro per maand
is er in Nederland bar weinig keuze. Als er al woningen worden aangeboden voor
dat geld, zijn het piepkleine studiootjes of etages van tussen de 20 en de 50
vierkante meter. En dan zijn er nog een paar minuscule woningen in slechte
buurten.

"Het is duur en als het betaalbaar lijkt, kom je in een zwaar deprimerende
omgeving", zegt Fatima Harashi. Samen met haar echtgenoot verdient ze 39.100
euro per jaar. Het paar is al twee jaar op zoek naar een koophuis. "Wij mogen nu
nog tot 174.000 euro gaan, maar per 1 januari zal dat bedrag, als de overheid
zijn zin krijgt, tienduizenden euro's lager liggen. Waar moeten wij dan heen? We
kunnen moeilijk bij mijn schoonouders blijven inwonen."

Chaos

Vereniging Eigen Huis voorspelt chaos op de woningmarkt. "De schade die de
opeenstapeling van afzonderlijke en ongecoördineerde maatregelen aanricht op de
woningmarkt is enorm", zegt Hans Andre de la Porte. Maar hij weet bijvoorbeeld
ook dat een eenverdiener met een netto-inkomen van 1873 euro per maand 48.000
euro meer kan lenen dan tweeverdieners die gezamenlijk 2300 euro mee naar huis
nemen... Wie begrijpt dit nog?

De la Porte: "Het is maar de vraag of deze groep van modaal verdieners überhaupt
nog in aanmerking komt voor een hypotheek."

Aalsmeerder Jan Bosman heeft grotere zorgen. Samen met zijn vriendin kan hij tot
1 februari in het vakantiepark blijven, daarna moet het stel vertrekken. "We
kunnen toch moeilijk in mijn auto gaan slapen? Of een caravan kopen en op
parkeerplaatsen gaan staan? Ik heb VVD gestemd. Premier Rutte, help ons! Doe er
wat aan!"

LOAD-DATE: December 1, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              24 of 173 DOCUMENTS



                                  De Telegraaf

                            1 december 2010 woensdag

Huis kopen illusie voor Jan Modaal;
Strengere regels drama voor markt   Ook fnuikend voor verkoop

SECTION: VOORPAGINA; Blz. 1

LENGTH: 236 woorden


door Barbara Sanders      AMSTERDAM, woensdag      De crisis op de woningmarkt
neemt dramatische vormen aan. Uit nieuwe berekeningen blijkt dat volgend jaar
ook modaal verdieners niet langer in staat zijn een huis te kopen.

Door strengere hypotheekregelgeving van zowel banken, Nationale Hypotheek
Garantie (NHG), als overheid staat de groep die rond 33.000 euro verdient
voortaan buitenspel. Deze aspirant-huizenkopers kunnen straks 75.000 euro minder
lenen. In plaats van te kunnen zoeken naar huizen tot 180.000 euro worden zij
voor de schier onmogelijke taak gesteld een huis van maximaal 105.000 euro te
vinden.

Garagebox

Niet alleen in de dure Randstad, maar ook daarbuiten voorziet de markt amper in
die prijsklasse. In stadscentra van Amsterdam, Utrecht en Den Haag kost een
garagebox al meer.

Tot overmaat van ramp komen modaal verdieners ook niet in aanmerking voor
huurwoningen, omdat zij daar te veel voor verdienen. Europese wetgeving schrijft
per 1 januari namelijk voor dat corporaties 90 procent van hun sociale
huurwoningen aan mensen dienen te verhuren met lage inkomens.

Ook de vrije huursector biedt voor de middenklasse geen soelaas; daar beginnen
de huurprijzen vaak boven de 1000 euro per maand. En er zijn lange wachttijden
voor betaalbare woningen. Door deze ontwikkelingen is het voor starters al
onmogelijk de eerste stap op de woningmarkt te zetten. Vereniging Eigen Huis
(VEH) luidt de noodklok.

LOAD-DATE: November 30, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              25 of 173 DOCUMENTS



                                  De Telegraaf

                            29 november 2010 maandag

Onzekerheid, en nog veel meer

SECTION: SPORT19; Blz. 19

LENGTH: 621 woorden


Op 2 december, over drie dagen, zal het eindelijk gebeuren. Dan wordt bekend wie
het wereldkampioenschap voetbal 2018 krijgt toegewezen. Sinds het aanbieden van
het HollandBelgium Bid aan FIFA-voorzitter Blatter leven de voor- en
tegenstanders in een bijna ondragelijke onzekerheid. Wie krijgt van Sinterklaas
Sepp de Supersurprise?

Onlangs bleek uit een uitgelekt rapport van het inspectiecomité van de FIFA dat
Engeland de meest geschikte kandidaat zou zijn. Nederland/België zou van de vier
gegadigden - Engeland, Rusland, Spanje en Portugal, Nederland en België - het
slechtst scoren. Ook de bookmakers weten zeker dat Engeland het WK 2018
toegewezen krijgt.

Dat was even schrikken. Gelukkig verklaarde Harry Been, directeur van het
HollandBelgium Bid, onmiddellijk en met klem dat hier niets van klopte. Hij gaf
ons bid juist een hoog cijfer, een 8 of zo. Uit ervaring wist hij dat ons land
een heel goede kans had.

Ikzelf ben toch nog niet helemaal gerustgesteld. Het probleem is dat het
geïnteresseerde publiek steeds verschillende, vaak tegengestelde, informatie
voorgeschoteld krijgt. Wie besodemietert de kluit?

Er is hoop en vrees, maar ook boosheid en onbegrip. Nota bene in de periode dat
Ruud Gullit het kandidaatschap van ons land wereldwijd aan het promoten was, had
een groot aantal Haagse politici ernstige bedenkingen tegen het organiseren van
het WK. Met veel poeha, bijna demonstratief, brachten zij hun opvattingen naar
buiten. Het WK zou een te grote aanslag op wetgeving, belasting, infrastructuur
en gemeenschapsgeld zijn. Er was buitengewone verontwaardiging over de
voorwaarden van de FIFA.

De inspectiecommissie van de FIFA heeft de vele politieke bezwaren - trouwens
ook in België - tijdens hun bezoek aan ons land waargenomen en even meegenomen
in de evaluatie. De leden begrepen er natuurlijk niets meer van. Waarom hadden
de twee landen zich eigenlijk kandidaat gesteld, vroegen ze zich in opperste
verbazing af?

De gewone burger begrijpt er ook niets meer van. De Haagse politiek heeft
uiteraard haar toestemming aan het bidboek gegeven, anders zou het nooit
aangeboden zijn. Hebben de protesterende politici toen zitten slapen? Hun beurt
is al lang voorbij. Alle soesa is in feite een erbarmelijk brevet van
onvermogen. En van botheid. En van zotheid.

De laatste maanden werd het nieuws beheerst door de corruptie in de FIFA. Twee
leden van het uitvoerend comité bleken omkoopbaar. Zij werden slechts geschorst.
Het beste bewijs hoe corrupt de Wereldfederatie is. Voorzitter Blatter wordt in
een documentaire van de BBC eveneens met corruptie in verband gebracht. We
veronderstelden al zoiets.

Ook de criteria voor toewijzing nodigen op zijn minst uit tot manipulatie. Een
pluspunt voor Engeland zijn de perfecte stadions die er al staan. Een van de
redenen om Zuid-Afrika te kiezen was juist dat ze nog GEEN goede stadions
hadden. Het voordeel daarvan was dat ze dan gebouwd zouden worden. Zo kunnen
alle criteria als argument gebruikt worden.

Hoe de corruptie in de FIFA voor een kandidaat zal uitpakken is hoogst onzeker,
nauwelijks te voorspellen. Het is als het ware een loterij. Het eenvoudigst,
'eerlijkst' en meest voor de hand liggend zou zijn om de uiteindelijke keuze
gewoon door het lot te laten bepalen.

Hoe dan ook, voorlopig trek ik maar mijn eigen conclusie. Afgezien van dat wij
al vrijwillig onze eigen glazen hebben ingegooid - met extra dank aan sommige
politici - heeft Rusland voor de Wereldvoetbalbond werkelijk alles in de
aanbieding. Onbeperkt geld, macht, status en geen moeilijke nationale of
Europese wetgeving. Ook legt Poetin iets meer gewicht in de schaal dan onze Mark
Rutte, vermoed ik. Ik houd het dus toch nog steeds maar op Rusland.

Nederland zal wel eervol tweede worden.

LOAD-DATE: November 28, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              26 of 173 DOCUMENTS



                                  De Telegraaf

                           27 november 2010 zaterdag

'Ik voel venijn uit Den Haag';
JOOP en JANINE VAN DEN ENDE  "Natuurlijk  moeten we  ook op cultuur  bezuinigen,
maar niet zo"

SECTION: FEATURE; Blz. 3

LENGTH: 1912 woorden


Joop van den Ende voelt 'afkeer' en 'venijn' tegen cultuur uit politiek Den
Haag. De man die met zijn Janine uit zijn eigen foundation maar liefst 65
miljoen euro besteedde om het DeLaMar Theater in Amsterdam opnieuw op te bouwen,
schreef daarom vier weken geleden een brandbrief naar premier Mark Rutte. "Maar
ik heb nog steeds geen antwoord gehad."    AMSTERDAM, zaterdag      "Ik kan er
met mijn verstand niet bij", zegt de aimabele mecenas met zijn vrouw zittend in
het intieme restaurant van het vernieuwde DeLaMar, het adembenemende
theaterpaleis dat morgen in aanwezigheid van koningin Beatrix wordt geopend.
"Doorgewinterde politici lopen als hondjes achter de PVV aan. Het lijkt of ze
niet meer zelf nadenken. En die onervaren partij zit niet eens in de regering."

Joop van den Ende wrijft nadenkend over zijn kin: "De sfeer is lekker hard
optreden tegen linkse hobby's. Het dédain waarmee het gebeurt, ligt vlak naast
venijn. Zo ongenuanceerd. Maar Den Haag vergist zich. Er gaan twee keer zo veel
mensen naar podiumkunsten als naar voetbal. Het merendeel van het publiek
bestaat uit de gewone man. De kiezer dus. Ik weet het, ik heb er mijn hele leven
in gewerkt. En nog."

Moet er dan helemaal niet op cultuur worden bezuinigd?

"Natuurlijk moet de staat op cultuur bezuinigen. We moeten op alles bezuinigen.
De boekhouding moet weer kloppend worden. Dat vereist de crisis. Maar het hele
systeem veranderen kan niet van vandaag op morgen. Zomaar subsidies afschaffen,
de btw op kaartjes verhogen per 1 januari. Dat is een overval. Daar is de wereld
van de gesubsidieerde gezelschappen als het Nationale Ballet en het
Concertgebouworkest niet op voorbereid. En de vrije producenten ook niet. Er is
helemaal niet met de sector overlegd. Dat weet ik zeker. Ik heb zelf al vier
weken geleden een brief geschreven aan premier Rutte en daar heb ik niet eens
antwoord op gehad. Heel onzorgvuldig en onnadenkend allemaal. De producties voor
het komend seizoen zijn al gepland, de brochures gedrukt. Alles moet doorgaan,
maar dat het tot financiële ellende gaat leiden, is zeker. Op deze manier worden
er honderden zo niet duizenden banen op de tocht gezet."

Kan het dan anders?

"De rol van de overheid in de cultuur moet inderdaad kleiner worden. Uit de
staatskas moet zuiniger worden gedaan. Ik denk dat er in Nederland een systeem
moet worden ontwikkeld zoals in Engeland of Amerika. Ik heb nu honderdduizend
euro beschikbaar gesteld om precies uit te zoeken hoe dat daar gaat.
Particulieren doen er grote schenkingen. Het Museum of Modern Art in New York is
zo'n voorbeeld. Fantastisch. Draait helemaal zonder hulp van de staat. Het is
misschien wel het beste moderne kunstmuseum van de wereld en daar werken
vierhonderd man alleen al aan fondsenwerving. Het MOMA heeft bovendien een
geweldige uitwerking op de economie van de stad, want dat kan cultuur dus doen.
Het museum trekt goed publiek van over de hele wereld. Die mensen moeten
allemaal eten en slapen."

Een idee voor het Rijksmuseum. Is sponsoring in Nederland dan nog zo
achtergebleven?

"De directeur van het Rijksmuseum, Wim Pijbes, is zeer actief bezig. Ik zie het
daar goed gaan. De vrije producenten hebben de sponsering al langer ontdekt.
Maar de gesubsidieerde gezelschappen niet of nauwelijks. Waar het nu ook om
gaat, is dat zij zien hoe leuk het is om met een mecenas te werken. Dat die
geldgevers zich niet bemoeien met hoe een artiest uiteindelijk op het toneel
staat. Wij hebben daar met onze Van den Ende Foundation ervaring mee. Het gaat
om het plezier van investeren in creativiteit."

Gezelschappen moeten dus meteen op zoek naar sponsors?

"Ik denk inderdaad dat zij nu al veel meer uit sponsoring kunnen halen. En
daarmee kunnen ze dan het al jaren groeiende gat wat door steeds minder subsidie
al aan het ontstaan was, bevechten. De foundation komt met een praktische
handleiding over hoe dat kan worden aangepakt. Janine en ik houden van cultuur.
Wij hebben op ons genomen in bescheiden mate mee te helpen het Nederlandse
cultuurbezit te behouden. Ik zeg nog maar iets: ik denk dat er bij de
opleidingen communicatie die er bestaan, een tak fondsenwerving zou kunnen
worden toegevoegd. We hebben mensen nodig die dat kunnen."

Nadenkend: "Weet je, in Nederland had je het mecenaat vroeger al. Neem het
Singer Laren. Dat was een familie die het museum en het theater hebben
geschonken. De bioscoop Tuschinski hier in Amsterdam. Er waren een meneer en
mevrouw Tuschinski, die met heel veel liefde en toewijding dat gebouw hebben
neergezet. Theater Carré, ook een particulier initiatief."

Niet iedereen hoeft toch hele gebouwen neer te zetten?

Joop van den Ende glimlacht: "Praat ik weer even over Amerika. President Obama
komt wel tien keer per jaar naar New York voor fundraising diners. Daar betaal
je dan 10.000 of 20.000 dollar om er alleen maar bij te zijn. Dat geld gaat naar
cultuur, universiteiten. Het ophalen van geld is daar een belangrijk deel van
het sociale leven. Dat kan in ons land natuurlijk niet helemaal zo worden
gekopieerd. Je zit hier met een belastingdruk die maximaal 52 procent is, in
plaats van 30 procent. Dus in principe heeft onze overheid de verplichting van
de kunsten op zich genomen. Daar zou een oplossing voor bedacht moeten worden."

Joop van den Ende geeft alvast het goede voorbeeld. 65 miljoen euro ging er uit
de Van den Ende Foundation in het DeLaMar Theater. Dat is een heel groot cadeau
aan Nederland. Hij kreeg er de alleen in uitzonderlijke gevallen toegekende
gouden stadspenning van Amsterdam voor uitgereikt.

Hoe is uw betrokkenheid bij DeLaMar ontstaan?

"Ik fietste hier vroeger langs. Op weg naar mijn werk als decortimmerman van de
Nederlandse Opera. Ik was 15, 16 jaar. Ik wilde zo graag bij het toneel horen,
maar wist niet hoe. In DeLaMar kwam ik na mijn werk vrijwillig helpen. Om
decorstukken te versjouwen 's nachts. Later heb ik hier met Mary Dresselhuys,
met Jeroen Krabbé, met Ko van Dijk, Pleunie Touw, Johnny Kraaijkamp en Arjan
Ederveen producties gehad. Ik heb in deze gebouwen schat ik wel vier jaar van
mijn leven doorgebracht. Dat gaf een enorm gevoel van verbondenheid."

"De toenmalige wethouder van Cultuur kwam naar me toe met het probleem dat er
geen geld meer was voor DeLaMar. Of ik geen oplossing wist. Janine en ik hebben
de foundation destijds opgericht om de cultuur te helpen. We geven er
studiebeurzen van aan veelbelovende jonge mensen of artiesten die anders niet
verder komen, maar we wilden er ook graag iets blijvends van neerzetten. Dit
gebouw was van de stad. DeLaMar was ooit een oude school. En dan waren er de
aangrenzende bioscopen Calypso en Bellevue. Het was een uitgelezen kans."

Janine glimlacht: "We hebben er een nachtje over geslapen, maar zijn er toen
voor de volle honderd procent in gegaan. Het is nu ons tweede thuis geworden. En
dit restaurant is de huiskamer. We zijn trots. Het zit voor en na de
voorstelling vol en er wordt na achten ook gegeten door mensen die niet naar het
theater gaan. We hebben blijkbaar een aangename atmosfeer kunnen creëren."

Hoe bent u beiden te werk gegaan?

"We hebben al die gebouwen gesloopt en alleen de gevel voor zover mogelijk laten
staan. Daarachter hebben we dit DeLaMar opnieuw opgebouwd. We zijn zorgvuldig
geweest. De herkomst van de klei van de stenen van de school is bijvoorbeeld
onderzocht. En we hebben precies zulke stenen laten maken in een stenenfabriek
in die regio. Daarmee konden we de gevel precies zo aanvullen en weer opbouwen
als-ie was. Weet je wat ik leuk vind, er is al twee keer een tram gestopt als ik
buiten voor het DeLaMar liep. Dan ging er een duim omhoog van zo'n echte
Amsterdamse trambestuurder: het wordt mooi Joop! Dan krijg ik een warm gevoel."

Joop van den Ende blijft een man van detail. Over alles in het DeLaMar hebben
hij en Janine nagedacht. "Het publiek verdient het in de watten gelegd te
worden. We willen mensen blij maken. DeLaMar moet het huis zijn van alle vrije
producenten. Een voorbeeld van cultureel ondernemerschap. Daarom moet alles
perfect zijn. De mensen betalen voor een avond uit. Janine heeft zich gebogen
over de inrichting van de lounges met prachtige foto's van vijf grote
Nederlandse fotografen, onder wie Erwin Olaf. En we hebben nagedacht over alles.
De bekleding van de stoel waar je op zit. Hoe breed de tafellopers in het
restaurant moesten zijn. De glaasjes."

U heeft een bypassoperatie achter de rug, maar oogt als een jonge man. Hoe gaat
het met uw gezondheid?

"Laat ik eerlijk zijn, mijn hersenen willen meer dan mijn lichaam kan. Maar ik
heb ook leren maathouden. En wat mijn hart betreft, ik heb uitstekende
medicijnen."

U heeft 28 theaters in de hele wereld. Is de crisis elders net zo voelbaar?

"Het gekke is dat het overal eigenlijk best goed gaat. In ons eigen land is het
't lastigst. De mensen in Nederland zijn zo bang dat ze veel geld sparen. Dat
merken we. Het spaarloon werd vrijgegeven, vier miljard komt vrij en daarvan
hebben de Nederlanders slechts drie procent durven uitgeven. Die onzekerheid
ligt ook aan de politiek. Neem Duitsland, daar is ook crisis maar daar straalt
de regering kracht en vertrouwen uit. Dat werkt goed voor de economie."

DeLaMar is een monument voor het ondernemerschap van Van den Ende. Een
eerbetoon. Maar hij heeft behalve successen ook verschrikkelijke
teleurstellingen meegemaakt. Het niet doorgaan van zijn commerciële zender TV
10, waarvoor hij de beste mensen uit de omroep in dienst had genomen.

Hij laat het Janine vertellen: "Ik zal het nooit vergeten. Ik lag op bed te
bevallen van onze nu 21-jarige dochter Iris en Joop zat heel lief naast me. Ik
zag aan zijn ogen dat de verschrikkelijke spanning waar we al maanden in zaten,
niet goed was afgelopen. Ik zei: 'De politiek heeft nee gezegd hè'. En hij zei
alleen maar: 'Doorpuffen!' Ik bewonder Joop omdat hij uit de stralende geboorte
van Iris de energie heeft gehaald om door te gaan. De zaak aan te pakken en op
te lossen."

Joop: "We zijn langs de rand van de afgrond gelopen. Maar we hebben de 150
mensen die we in dienst hadden genomen een betere afvloeiingsregeling kunnen
geven dan mensen die bij wijze van spreken dertig jaar bij Philips hadden
gewerkt. Ik voelde me verantwoordelijk en ze zijn gelukkig allemaal weer goed
aan de slag gekomen. Bij de mensen, die konden blijven in de
productiemaatschappij in Aalsmeer, was er zo'n vechtlust, dat ze zelfs salaris
wilden inleveren en zo. Daar heb ik gelukkig nooit om hoeven vragen. We hebben
dat eerste jaar na de domper zelfs winst kunnen maken. We gingen programma's
produceren voor de commerciële zender die het wel had gered, RTL Véronique uit
Luxemburg. Wedden Dat, de Honeymoon Quiz, de Soundmixshow, Vrienden voor het
leven, GTST." Janine: "Het was ook het jaar van Joops revanche Les Misérables en
de aankoop van het Circustheater in Scheveningen. Het begin van de
theatertoekomst."

Morgen staan Joop en Janine samen met hun oudste dochter Iris en zoon Vincent op
de rode loper koningin Beatrix op te wachten. Joop: "Iris legt de laatste hand
aan haar eindexamenfilm van de filmacademie. Zij zou toch binnenkort stappen in
het openbare leven zetten. Vincent studeert Engels in Engeland en is
verdienstelijk dj. Kleine kinderen worden groot."

Janine legt haar hand op Joop zijn knie: "En we zijn supertrots op hen. We
hebben hen altijd uit de publiciteit gehouden, maar dit is zo'n bijzonder moment
voor ons als gezin. En ze hebben zo meegeleefd. We zullen dit echt met zijn
vieren beleven. Geweldig om hen aan de Koningin te kunnen voorstellen."

LOAD-DATE: November 26, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              27 of 173 DOCUMENTS



                                  De Telegraaf

                           25 november 2010 donderdag

met ramptreinGevecht;
Denzel  Washington heldhaftige machinist in 'Unstoppable'  "Denzel is de  beste
acteur  van zijn  generatie''

SECTION: FILMUITGAAN; Blz. 21

LENGTH: 599 woorden


LOS ANGELES, donderdag      Onverwachte helden nemen het op tegen een op hol
geslagen trein in Unstoppable, de nieuwe actiethriller van Tony Scott. De Britse
actiespecialist werkte alweer voor de vijfde keer samen Denzel Washington. Bij
de Amerikaanse première van de film (vanaf volgende week in ons land te zien)
kijkt de tweevoudig Oscarwinnaar terug naar hoe 't allemaal begon: met
speelgoedtreintjes.

"O, ik was een rotjong. Ik maakte eerst al mijn eigen treintjes stuk en ging dan
op zoek naar die van mijn jongere broertje", vertelt de 56-jarige acteur
Washington met een jongensachtige twinkeling in zijn ogen. Dat 'rotjong' is
nooit al te ver weg. "Ik weet nog dat ik zeven was, en weer allerlei narigheid
had uitgehaald. Mijn moeder werkte, vaak tot laat, en zodra ik haar auto hoorde
aankomen, deed ik net of ik sliep. 'Hij slaapt niet hoor, mama!' zei mijn
broertje als ze binnenkwam, maar ik hield mijn act stug vol. Er kwam nog net
geen kwijl uit mijn mond! Dat was het begin van mijn carrière als acteur." Via
een aantal omwegen - schooltoneel, Broadway, een rol in de ziekenhuisserie St.
Elsewhere - zou Washington uiteindelijk, in de woorden van regisseur Tony Scott,
'de beste acteur van zijn generatie' worden. Zegt Scott: "Ik regisseerde hem
vijftien jaar geleden in Crimson Tide, tegenover Gene Hackman. Beiden hebben het
talent om informatie tot zich te nemen, zich volledig af te sluiten, en
vervolgens een hele wereld over te brengen door ogenschijnlijk niets te doen."
Denzels unieke manier van omgang met zijn tegenspelers creëert volgens de
regisseur bovendien extra spanning op het scherm.

"Tijdens het filmen van The Taking of Pelham 123 was John Travolta als terrorist
zijn tegenstander. Denzel stelde zich voor aan Travolta, schudde zijn hand en
daar bleef het bij. Ook met Chris Pine, die hij zelf nota bene als zijn
tegenspeler voor deze film had getipt, weigerde hij vanwege hun relatie in het
filmverhaal een woord te wisselen tot de camera's draaiden. En dan: bam!
Vuurwerk!" Scott knipt met zijn vingers. "Het publiek ruikt het verschil."

In Unstoppable spelen Washington en Pine (Star Trek) respectievelijk een door de
wol geverfde machinist en een jonge conducteur die ondanks hun verschillen de
handen ineenslaan om samen een op hol geslagen trein vol gevaarlijke stoffen
tegen te houden.

"Als acteurs vertegenwoordigen Chris en ik totaal verschillende generaties.
Chris draaide vanaf het begin mee in het sterrensysteem van Hollywood, ik deed
op mijn 20ste 'serieus' theater in New York. Mijn grootste droom toen? Broadway,
waar ik 650 Dollar per week zou verdienen. Rijk zou ik worden!" vertelt
Washington, breed lachend en ontspannen achteroverleunend in zijn trainingspak.

"En toen op een dag werd er pal aan de overkant een scène uit Taxidriver
gefilmd. Robert de Niro. Wow. Film kon dus toch cool zijn. Maar dan nog; ik was
een jonge zwarte acteur. Er waren geen rolmodellen voor mij, laat staan goede
rollen." Nu, ruim 30 jaar later, lijkt de acteur daar zelf verandering in te
hebben gebracht met onvergetelijke vertolkingen van zwarte iconen als Steve Biko
en Malcolm X. Meer dan dat, het 'rotjong' uit Mount Vernon, dat de treintjes van
zijn broertje afpakte, is een bonafide Hollywoodster geworden.

"Voor Unstoppable draaiden we in gebieden waar alles letterlijk bedekt was mety
een laag metaalstof. Dat motiveerde mij des te meer om met deze film het verhaal
te vertellen van de gewone man, zonder wie Amerika Amerika niet zou zijn.
Uiteindelijk ben ik zelf natuurlijk ook maar een gewone man. Met een
buitengewone baan, dat geef ik onmiddellijk toe."

LOAD-DATE: November 24, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              28 of 173 DOCUMENTS



                                  De Telegraaf

                           20 november 2010 zaterdag

MEER DAN SCHAAFWERK;
Eerste rij-impressie: Bentley Continental GT

SECTION: AUTO; Blz. 9

LENGTH: 649 woorden


MUSCAT - Ruim zeven jaar heeft de Bentley Continental GT gediend. En hoe! In die
tijd zijn er 23.000 exemplaren geproduceerd. Niet slecht voor een model waarvoor
Jan Modaal niet echt de doelgroep vormt. Met dat productiecijfer is de Conti
meteen de succesvolste Bentley aller tijden. De nu geïntroduceerde tweede
generatie lijkt nog sterk op het origineel, maar desondanks is er méér dan
alleen maar schaafwerk aan uitgevoerd.

De Continental GT heeft ervoor gezorgd dat Bentley van een achterhoedespeler in
het topsegment is veranderd in de producent die de meeste twaalfcilinder motoren
ter wereld bouwt. Met een beetje hulp van het Volkswagen-concern, dat wel. Want
de W12 (een combinatie van twéé VR6-blokken uit de VW-stal) wordt ook door Audi
gebruikt. Bentley heeft echter een 'eigen' variant in gebruik. Twee turbo's
zorgen ervoor dat in de nieuwe Continental GT een maximum vermogen van 575
pk/700 Nm wordt gehaald. Dat zijn 15 paarden en 50 Newtonmeters méér dan
voorheen en de Continental sprint daarmee in 4,6 seconden van nul naar honderd.
En haalt uiteindelijk een topsnelheid van 318 km/u. Hoogst illegaal in
Nederland. Maar in Oman, waar we de Conti reden, kijken ze niet zo nauw.

Volop profiterend van het gigantische vermogen dat de W12 produceert, bleek dat
de Continental nog steeds een echte Gran Turismo is, dus geen púre sportauto.
Met een GT kun je vreselijk hard rijden, maar altijd is er ook nog een hoge mate
van comfort in het totaalpakket aanwezig. De W12-motor hoor je in de bovenste
regionen van zijn toerengebied goed, maar nooit dusdanig dat het ordinair wordt.
Bentley heeft verder de automatische versnellingsbak aangepakt. De
schakelmomenten van de zesbak verlopen nu 50 procent sneller.

Verder is de wielophanging lichter gemaakt door er meer aluminium in te
gebruiken. Dat, samen met een andere afstelling van de luchtvering en de
(elektrisch instelbare) dempers, heeft de Continental aanzienlijk wendbaarder
gemaakt.

Ook Bentley ontkomt niet aan de Europese normen die de gemiddelde CO2-uitstoot
moet verlagen. Vandaar dat de GT op dieet is gezet en er 65 kilo af is gegaan.
Het resultaat is 'magertjes', want met een totale massa van 2320 kilo is de
Conti nog altijd behoorlijk zwaarlijvig. De CO2-uitstoot daalde slechts van 396
naar 384 gram per kilometer. Dat staat voor gemiddeld 16,5 l/100 km, oftewel 1
op 6. Als je het haalt... Overigens zijn er genoeg delen in de wereld waar men
totaal niet bezig is met de CO2-kwestie. Oman is zo'n gebied. Hier geen extreme
belastingmaatregelen, die automobilisten moeten aanzetten tot de aankoop van
zuinige auto's. Een liter benzine kost in Muscat ongeveer 20 cent.

De Belg Dirk van Braeckel is verantwoordelijk voor het design van zowel de
eerste als de tweede generatie Continental. Door de zijramen van de nieuweling
compacter te maken en de auto in de breedte te laten groeien tot 1,94 meter
(+2,8 cm), lijkt de auto wat lager, stukken breder en veel dynamischer. Hij oogt
minder zwaarlijvig dus. Knap werk, want de GT is met 1,40 meter maar krap
anderhalve centimeter hoger geworden. De deuren zijn forser, waardoor de instap
gemakkelijker is en de toegenomen hoogte komt volledig ten goede aan de
passagiers. Vooral achterin is dat merkbaar.

De nu &euro;287.934 kostende Continental GT is geen volledig nieuwe auto.
Vrijwel alle modificaties zagen we onlangs al bij de Continental Supersports. De
grootste vooruitgang zit 'm dan ook niet in een verlaging van het wagengewicht
en een daaruit voortvloeiend lager brandstofverbruik. Zij die daar waarde aan
hechten (weinig Bentley-rijders zullen reductie van de CO2-uitstoot nastreven)
moeten wachten tot eind volgend jaar. Dan volgt de Continental GT V8. Deze in
samenwerking met Audi ontwikkelde vierliter achtcilinder krijgt één of twee
turbo's en een maximaal vermogen van ongeveer 500 pk. Bovendien zal deze variant
enkele tienduizenden euro's goedkoper zijn.

LOAD-DATE: November 19, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              29 of 173 DOCUMENTS



                                  De Telegraaf

                            19 november 2010 vrijdag

Dure kaartjes: 'PVV treft de gewone man'

SECTION: ADVERTENTIE; Blz. 8

LENGTH: 190 woorden


Van onze verslaggevers

DEN HAAG, vrijdag

Vooral voor de rol van de PVV bij het besluit de btw te verhogen, heeft
theaterproducent Van Lambaart geen goed woord over. "De PVV pakt hiermee de
gewone man. En niet alleen de bezoeker, maar ook jonge acteurs, dansers en al
die andere jonge vakmensen die keihard en enthousiast in deze bedrijfstak
werken." Van Lambaart voorspelt dat een aantal kleine theaters al vóór de
kerstdagen mensen zal moeten ontslaan door de maatregel. "We zijn als door een
sluipmoordenaar overvallen. Ons is nooit om advies gevraagd. Dit getuigt van
onbehoorlijk bestuur."

De linkse oppositie en D66 zijn ook verbolgen en kondigden meteen een volgende
poging aan het kabinetsplan te saboteren. "Onze senatoren luisteren heel goed
naar wat wij hier doen", waarschuwde PvdA-leider Cohen. Hij hoopt dat de Eerste
Kamer het plan alsnog tegen gaat houden, al lijkt dat onwaarschijnlijk.

"Wij gaan dit bij de rechter aanvechten," zegt Van Lambaart. "Temeer omdat de
maatregel al per 1 januari ingaat. Dat is onbehoorlijk. Wij moeten als
producenten jaren vooruit plannen, daar zijn alle bedrijfsplannen en begrotingen
op gebaseerd."

LOAD-DATE: November 18, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              30 of 173 DOCUMENTS



                                  De Telegraaf

                            19 november 2010 vrijdag

'Onschuldige dieren offeren is geen feest'

SECTION: WATUZEGT; Blz. 6

LENGTH: 861 woorden


Als 8-jarige snapte ik er al niets van toen de pastoor mij vertelde over God die
Abraham de opdracht gaf om zijn zoon te offeren. In plaats van dat God boos werd
op Abraham die zijn onwetende zoon zijn eigen brandstapel liet maken, gaf hij
hem vervolgens de opdracht om een onschuldig lam te offeren. Waar is hier in
godsnaam de goedheid en barmhartigheid van God gebleven? Het is weerzinwekkend
dat dit wrede verhaal ieder jaar weer over de hele wereld door miljoenen moslims
herdacht wordt door onschuldige schapen op wrede wijze door een rituele
slachting het leven te ontnemen. Christen of moslim; van mij mag eenieder
geloven wat hij wil, zolang dat niet ten koste gaat van onschuldige levende
wezens. Dieren offeren is geen feest (Tel. 17/11).

Sandra van de Werd

Comité Dierennoodhulp

PvdA-sint

Zondag stond ik met mijn dochtertje de sint te verwelkomen in Amsterdam. De
goedheilig man ging aan wal, werd verwelkomd door de burgemeester en nam het
woord. Nadat hij - geheel in de stijl van zijn personage - verteld had over zijn
tocht over de woelige baren zei hij ineens: "Sint heeft drie paspoorten: een
Spaans, een Turks en een Nederlands." Is het nou echt nodig om het
sinterklaasfeest te gebruiken om het linkse standpunt over dubbele
nationaliteiten te verspreiden? Nederland gaat steeds meer op de DDR lijken:
daar werden ook feesten gepolitiseerd en meende men dat het linkse gedachtegoed
alleen kon worden gered als het op zo jong mogelijke leeftijd door middel van
indoctrinatie werd overgedragen.

Amsterdam,

Michiel Klinkhamer

Taakstraf

Opstelten vindt dat het afgelopen moet zijn dat booswichten zich aan een
taakstraf onttrekken of zich er met een Jantje van Leiden van afmaken (Tel.
18/11). Dit bewijst eens te meer het failliet van deze giller in crimineel
Nederland. Niet voor niets proberen geslepen advocaten zelfs daders van zware
misdrijven voor deze boterzachte tuchtiging in aanmerking te laten komen. En
dan? De eerste dag zijn ze te laat, de tweede melden ze zich ziek en daarna zie
je ze nooit meer terug en geen haan die ernaar kraait, om met een mij bekend
toezichthouder te spreken.

Driebergen, R.F. Meihuizen

Leiband

"Het aanpakken van steun betekent voor de Ieren dat ze aan de leiband van
Brussel en het IMF lopen en daar heeft het vrijgevochten volkje weinig trek in."
(Tel. 17/11) Hallo Ierland, wij burgers lopen al jaren tegen onze zin aan de
leiband van Brussel, en jullie vonden dat, als overheid, maar prima. Me dunkt
dat jullie nu niet te klagen hebben.

Oostzaan, Marco Ooijer

Jeugdcriminaliteit

Het kabinet wil jeugdcriminaliteit hard aanpakken en toch wil staatssecretaris
Teeven de komende jaren zes jeugdgevangenissen sluiten vanwege forse leegstand
(Tel. 17/11). Kinderrechter Salomon is opgestapt uit frustratie over het
jeugdrecht. Opgelegde strafmaatregelen kunnen niet worden uitgevoerd vanwege
wachtlijsten of andere problemen met betrekking tot het jeugdrecht (Tel. 18/11).
Nu zal de samenhang tussen deze twee nieuwsfeiten wel weer complex zijn, maar
snapt de lezer het nog? Ik in ieder geval niet.

Bergum, Willem Hageman

TNT

Al jaren hekel ik het feit dat bedrijven via UPS en GLS goedkoop pakketjes
kunnen verzenden die met gloednieuwe vrachtwagens professioneel komen bezorgen.
Dit terwijl particulieren twee à drie keer meer moeten betalen bij TNT en door
twintig jaar oude walmende diesels worden beleverd. TNT hecht zeker meer belang
aan hun directeuren en young captains dan aan service op straat. Mogelijk kunnen
ze hun puinhopen op de servicestations laten oplossen door Selectvracht voordat
enkel nog Aziaten voor hen willen werken of dat ze door Aziaten worden
overgenomen.

Eindhoven,

Ronald Gilpo

Specialist

De onverzettelijke Wilders die nu een specialist is in gedogen, binnen het
kabinet en nu ook binnen zijn eigen partij... Wie had het kunnen dromen!

E. Hellegers-Terwindt

Om zeep of soap

Misschien zijn we allemaal wel iets te snel geschrokken van die grote
verkiezingsoverwinning van de PVV. De critici die zeiden, laat ze het eerst maar
eens waarmaken, krijgen gelijk: de PVV is uitstekend in staat om zichzelf de das
om te doen. Een felle aanval van de oppositie lijkt op dit moment niet nodig,
zij kunnen rustig wat achteroverleunen en wachten op een nieuwe openbaring in de
PVV-soap.

Bussum, Jet van Gils

KLM en de ruimte

Als de KLM eerst eens klein begon: meer beenruimte in de economyclass.

Lommel (B), J. Prins

Bloedverdunning

P.J. Deeleman heeft het over koninklijke bloedverdunning (WUZ, 18/11). Maar waar
kwamen de eerste koningen en koninginnen vandaan? Toch ook uit het gewone volk?
Ze hebben zich waarschijnlijk onderscheiden door hun intelligentie en
doorzettingsvermogen. Maar Kate Middleton is ook een intelligente meid, die het
niet makkelijk zal krijgen. Ik wens haar en prins William een gelukkig leven
toe.

Dordrecht, A. Bulder

Ozb

In het artikel 'Grootste gemeenten verhogen tarief ozb' (Tel. 17/11) is
Eindhoven ten onrechte in de top vijf terechtgekomen. In Eindhoven stijgen de
tarieven voor niet-woningen volgend jaar niet met 7,3%, maar met 3,9%. Echter,
de belastingaanslag zal dalen doordat de waardeontwikkeling van niet-woningen
met 5% daalt.

Elly Reijnen, communicatie-

adviseur gemeente Eindhoven

LOAD-DATE: November 18, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              31 of 173 DOCUMENTS



                                  De Telegraaf

                            19 november 2010 vrijdag

Kamer maakt kaartje theater fors duurder;
'PVV treft de  gewone man'

SECTION: VOORPAGINA; Blz. 1

LENGTH: 166 woorden


Van onze verslaggevers         DEN HAAG, vrijdag      Ondanks een
wanhoopsoffensief van de oppositie heeft de Tweede Kamer ingestemd met de
verhoging van de btw op theaterkaartjes.

De PVV hield tijdens de beslissende stemming vast aan de afspraak in het
gedoogakkoord om de belasting op podiumkunsten en antiek vanaf volgend jaar van
6 naar 19 procent omhoog te schroeven. Naast regeringspartijen VVD en CDA
steunden ook Christenunie en SGP het plan.

Gistermiddag wisten de linkse partijen en D66 de stemmingen over de
btw-verhoging op het laatste moment een paar uur uit te stellen, in de zoektocht
naar een alternatieve dekking voor de 90 miljoen euro die de maatregel moet
opleveren. Een voorstel om de doorwerkbonus versneld te beperken, werd door de
coalitiepartijen echter niet geaccepteerd.

Erwin van Lambaart, directeur van Joop van den Ende Theaterproducties en
voorzitter van de Vereniging van Vrije Theaterproducenten, spreekt van "een
zwarte dag voor de theater- en amusementsindustrie".

LOAD-DATE: November 18, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              32 of 173 DOCUMENTS



                                  De Telegraaf

                           18 november 2010 donderdag

'De VOC had het niet beter kunnen verzinnen'

SECTION: WATUZEGT; Blz. 6

LENGTH: 817 woorden


Net toen we dachten dat het allemaal niet meer idioter kon, gaat de KLM in
ruimtereizen. We gaan 'met Hollandse bravoure' de ruimte veroveren. En dat zou
allemaal passen in onze VOC-traditie. Dat laatste klopt wel. De VOC, niet
geplaagd door enige vorm van fatsoen of geweten, heeft tijdens haar bestaan
schandalig huisgehouden: aan ieder verdiend geldstuk kleeft bloed. En terwijl de
normale burger gebukt gaat onder heffingen en doemverhalen over CO2, mogen de
goede klanten van de KLM de ruimte in, met voorbijzien van de desastreuze
milieueffecten van plezierreisjes naar het heelal. Pure milieucriminaliteit; de
VOC had het inderdaad niet beter kunnen verzinnen.

Geertruidenberg,

L. Verburg

Bloed

Leuk meisje hoor, die Kate Middleton, en ik hoop dat zij gelukkig zal zijn met
haar prins William. Hier vindt echter weer, zoals in vele vorstenhuizen, een
koninklijke bloedverdunning plaats. Hoeveel koninklijk bloed blijft er in de
toekomst nog over?

Alphen aan den Rijn,

P.J. Deeleman

Wateroverlast

Weer is een groot deel van Nederland getroffen door wateroverlast. Landerijen
ondergelopen en in het zuiden van Limburg stond het water weer in de woningen.
De waterschappen, die zijn opgericht om dit te voorkomen, spreken steeds van
overmacht. Maar is dit wel zo? Sloten en watergangen, bestemd om de waterstanden
te reguleren, worden steeds meer een deel van de 'nieuwe natuur' en omgevormd
tot meanderende watergangen voor kikkertjes etc. In periodes waarin regen wordt
verwacht, zou je denken dat het waterschap de stuwen neerlaat om de regenval
voor te zijn en niet eerst wacht tot alles dreigt onder te lopen. In de
waterschappen hebben de 'beroepsbestuurders' de plaats ingenomen van boeren en
ingelanden. Het wordt de hoogste tijd om de oorspronkelijke taken voorrang te
geven op de hobby's.

Uden, F. Heeffer

Euro

In 2002 is de euro ingevoerd. Niemand zou toen toch hebben kunnen bedenken dat
deze dwaze munteenheid tot oorlog zou kunnen leiden binnen Europa? Maar let op!

Sassenheim, R.J. Verhaar

Gevangenissen

Zes jeugdgevangenissen worden gesloten omdat er zo weinig criminelen zijn. Als
de rest van de aangiften nu ook geseponeerd of niet eens in behandeling worden
genomen, kunnen de overige gevangenissen ook dicht.

Delft,

W. Compris

Zuidoost

Na ruim veertig jaar weer in het nieuws. Eind jaren '60 werden wij, 'boeren en
buitenlui', bewoners van de Bijlmer, verdreven door de sloopkogel van de
gemeente Amsterdam. Nu heeft deze wijk het predikaat 'één van de meest onveilige
woonwijken in Nederland'. Zijn we toch niet voor niets verhuisd.

Purmerend, Leo Klasen

Vignet

Laten we eerlijk zijn. Het idee dat wij mee zouden moeten betalen aan de wegen
in België is helemaal niet zo vreemd. Al het verkeer naar Frankrijk, Spanje etc.
gaat over hun wegen. Ze hebben hun wegencapaciteit daarop moeten aanpassen. In
de vakantieperiode lijken er vaak meer auto's met een Nederlands nummerbord te
rijden dan Belgische. Als we dan in België zouden tanken, was er niets aan de
hand. We dragen dan via de accijnzen evenredig bij. Maar we rijden via Luxemburg
voor goedkopere benzine. In plaats van een vignet in te voeren zou het verplicht
tanken in België om er door heen te rijden een eerlijke oplossing zijn.

Amsterdam, A. Klein

HTM-boete

Mijn zoon liep in september tegen de lamp toen hij grijs reed in de Haagse tram.
Hij kreeg direct een boete maar de twee meisjes die voor hem zaten en ook geen
kaartje hadden, mochten een kaartje gaan kopen bij de chauffeur. Voor die
meisjes zat weer een jongen en die kreeg ook meteen een boete. Op de vraag van
mijn zoon: 'komt dit omdat ik geen borsten heb', vroegen ze hem of hij zijn
grote mond wilde houden anders ging hij mee naar het bureau. Ik heb dit gemeld
bij de HTM en een klacht ingediend maar ik kreeg een standaardbrief terug met de
mededeling dat ik gewoon moet betalen.

Den Haag,

Eric Hartgring

Inholland

Ik had graag op de (als slecht beoordeelde) hogeschool Inholland gezeten, maar
dan wel als bestuurder. Prima beloningen toch!

Arnhem,

E.Pasmooij-van Bemmelen

Verstekeling

Nog nooit heb ik zo veel begrip gehad voor een staking. Toch hebben we met z'n
allen er aan meegewerkt, dat TNT in de problemen is gekomen. We doen toch alles
via de computer? Nog even en we hebben de postcode alleen nog nodig om aan een
loterij te kunnen meedoen. Wel grappig, dat TNT dinsdag toch een gewone brief
van Dela bij mij bezorgde. Geen rouwpost dus, maar een verstekeling.

Nieuwegein, Pieter Groen sr.

Oh Oh

In navolging van het succesvolle niveauloze programma 'Oh Oh, Cherzo', moet men
gewoon starten met een vervolgserie: 'Oh Oh, Den Haag'.

Wijk bij Duurstede,

Jeffrey Stekkinger

Gelijke monniken

Zullen we nu ook het privéleven van alle andere 1e en 2e Kamerleden en ministers
onder de loep nemen of doen we dat alleen met de PVV? Ik ben ervan overtuigd dat
dan het halve Binnenhof naar huis kan. Kent u deze nog: 'Gij die zonder zonde
is, werpe de eerste steen'?

Voorburg, C. van Leeuwen

LOAD-DATE: November 17, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              33 of 173 DOCUMENTS



                                  De Telegraaf

                            16 november 2010 dinsdag

Beste Henk en Ingrid,;
(lt)(lt)KAN BEST WAT KORTER INDIEN NODIG(gt)(gt) (lt)(lt) met fotoo (gt)(gt)

SECTION: WATUZEGT; Blz. 6

LENGTH: 359 woorden


Zoals jullie weten is het kabinet-Rutte-Verhagen van plan om hard op de
cultuursubsidies te bezuinigen, veel harder dan op andere maatschappelijke
terreinen.

Als alles doorgaat zoals het in de plannen is opgenomen, zullen heel veel
professionele orkesten, theater- en dansgezelschappen in Nederland de deuren
moeten sluiten, zullen kaartjes voor voorstellingen en concerten flink duurder
worden en zullen jongeren niet meer vanzelfsprekend actief aan cultuur doen
omdat de Cultuurkaart verdwijnt. En dat is nog maar het begin: deze maatregelen
zullen grote gevolgen hebben, ook in jullie dorp of stad.

Ik wil jullie graag iets vragen, beste Henk en Ingrid. Wisten jullie dat:

* Jaarlijks drie keer zoveel mensen naar een podiumkunstenvoorstelling gaan als
naar het betaald voetbal?

* Het niveau van Nederlandse kunst en cultuur in het buitenland hoog
aangeschreven staat, wat eraan bijdraagt dat internationale bedrijven zich graag
in Nederland vestigen en wat hoogopgeleide mensen aantrekt, wat weer goed is
voor de Nederlandse economie?

* De musici van de professionele orkesten vaak ook lesgeven bij lokale of
regionale muziekscholen, wat sterk bijdraagt aan de ontwikkeling van het
muziekonderwijs en de kwaliteit van de lessen?

* Amateurgezelschappen gretig gebruikmaken van toneelteksten die zijn geschreven
door professionele theatertekstschrijvers?

* Het huidige budget voor cultuur nog niet 1 procent van het totale budget aan
overheidsuitgaven beslaat?

* Van dat bescheiden beslag op jullie belastinggeld, de mooiste kunstuitingen
worden gemaakt?

* Dat die mooie kunst en cultuur niet uitsluitend voor Diederik-Jan en Hélène
bedoeld zijn, zoals wel wordt gesuggereerd, maar vooral voor alle Henken en
Ingrids in Nederland?

Zaterdag 20 november is door de culturele sector uitgeroepen tot landelijke
actiedag. Onder het motto NEDERLAND SCHREEUWT OM CULTUUR nodigt de culturele
sector het publiek uit om deelgenoot te zijn van wat cultuur (nu nog) te bieden
heeft. Henk en Ingrid, kom kijken die dag en kom op voor cultuur!

(Kijk voor alle activiteiten op www.nederlandschreeuwtomcultuur.nl)

Harm Mannak,

Wnd. voorzitter

Nederlandse Associatie

voor Podiumkunsten

LOAD-DATE: November 15, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              34 of 173 DOCUMENTS



                                  De Telegraaf

                           13 november 2010 zaterdag

Prinsen op liefdespad

SECTION: TVACTUEEL1; Blz. 16

LENGTH: 232 woorden


Na de eerste succesvolle reeks komt SBS 6 vanaf vandaag met het vervolg op
Coming to Holland: Prins zoekt vrouw. Drie exotische prinsen proberen in
Nederland hun droomvrouw te vinden, zonder dat hun uitverkorenen op de hoogte
zijn van hun koninklijke afkomst. Zij gaan dus als gewone burgers door het
leven. De camera volgt hen bij het vinden van een baantje, in het uitgaansleven
en bij het doen van de dagelijkse boodschappen.

Nieuw dit seizoen is Patty Brard, die de prinsen aan de tand zal voelen over hun
vorderingen op het pad van de liefde. Of er sprake is van echte liefde zal pas
blijken als ze hun droomprinses meenemen naar hun paleis en voorstellen aan hun
familie.

De drie vorstelijke telgen zijn afkomstig uit Duitsland, Zambia en India.

Max is een Duitse prins van 32 jaar. Zijn familie stamt af van een klein,
onafhankelijk en welvarend vorstendom. Hij omschrijft zichzelf als grappig,
stijlvol, eerlijk en soms verlegen. Max' ideale partner is blond, heeft kort
haar, is slim en heeft humor.

De 25-jarige Mwenda uit Zambia is een koningszoon en is businessstudent. Hij
karakteriseert zichzelf als een good guy, serieus en positief ingesteld. Zijn
droomvrouw is vriendelijk, bescheiden en heeft zelfrespect.

De Indiase Salauddin is een 31-jarige prins en troonopvolger. Hij vindt zichzelf
emotioneel, behulpzaam en gereserveerd. Hij zoekt een vrouw die mooi is van
binnen en van buiten.

LOAD-DATE: November 12, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              35 of 173 DOCUMENTS



                                  De Telegraaf

                            12 november 2010 vrijdag

'Hogere btw ramp theater'

SECTION: BINNENLAND; Blz. 9

LENGTH: 417 woorden


door Emile Bode      AMSTERDAM, vrijdag      De voorgenomen btw-verhoging voor
theatervoorstellingen en concerten van 6 naar 19% heeft rampzalige gevolgen voor
de vrije theaterproducties.

De bedrijfstak vreest dat door de maatregel het aantal bezoekers in 2011 met
circa 1,5 miljoen daalt, of wel 13,5%. Dit is onderzocht door een onafhankelijk
onderzoeksbureau. Dat is een omzetverlies van meer dan 60 miljoen euro.

Het betreft de voorstellingen van de vrije theaterproducenten. Dat zijn
ondernemers die zonder één cent subsidie werken en die onder andere alle
musicals zoals Petticoat, Legally Blonde, maar ook populaire artiesten zoals
André Rieu en Frans Bauer op de bühne brengen. Liefst 80% van alle
voorstellingen komen van vrije producenten. Het zijn vooral de 'gewone'
Nederlanders die deze voorstellingen bezoeken.

"De btw-verhoging zal leiden tot ontslag van vele honderden medewerkers en veel
minder producties, terwijl theaterzalen deels ongebruikt blijven", zegt Erwin
van Lambaart. Hij is voorzitter van de Vereniging van Vrije Theaterproducenten
en directeur van Joop van den Ende theaterproducties.Omzetverlies

In 2009 daalde het theaterbezoek door de economische crisis al met 7% en dit
jaar wordt een daling van 10% verwacht.

Van Lambaart: ,,Als het theaterbezoek volgend jaar door de btw-verhoging
daadwerkelijk met 13,5% daalt, betekent dit uiteindelijk een daling van bijna
31% in drie jaar tijd." Dan praten we over een totaal omzetverlies dat kan
oplopen tot 140 miljoen euro.

Hij en alle andere vrije producenten en directies van schouwburgen en
concertzalen roepen de politiek op om volgende week tijdens het Kamerdebat niet
akkoord te gaan met de hogere btw op kaartjes. Van Lambaart: "Die maatregel
levert de schatkist hooguit 90 miljoen op. Het economische verlies is vele malen
groter."

door Emile Bode

AMSTERDAM, vrijdag

De voorgenomen btw-verhoging voor theatervoorstellingen en concerten van 6 naar
19% heeft rampzalige gevolgen voor de vrije theaterproducties.

De bedrijfstak vreest dat door de maatregel het aantal bezoekers in 2011 met
circa 1,5 miljoen daalt, of wel 13,5%. Dit is onderzocht door een onafhankelijk
onderzoeksbureau. Dat is een omzetverlies van meer dan 60 miljoen euro.

"De btw-verhoging zal leiden tot ontslag van vele honderden medewerkers en veel
minder producties, terwijl theaterzalen deels ongebruikt blijven", zegt Erwin
van Lambaart. Hij is voorzitter van de Vereniging van Vrije Theaterproducenten
en directeur van Joop van den Ende theaterproducties.

LOAD-DATE: November 11, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              36 of 173 DOCUMENTS



                                  De Telegraaf

                            2 november 2010 dinsdag

'Telt het leven van anderen niet meer mee?'

SECTION: WATUZEGT; Blz. 6

LENGTH: 852 woorden


Een aantal passagiers van de Holland America Line neemt het de gezagvoerder
kwalijk dat hij twee drenkelingen uit zee heeft gered en daardoor 90 minuten
later afmeerde in Fort Lauderdale in Florida. In Putten raken tien mensen gewond
door een ontploffende gasfles en de andere aanwezige gasten eten gewoon door of
er niets aan de hand is (Tel. 01/11). Zijn wij zo diep gezonken dat het leven
van anderen niet meer meetelt?

Huizen, W. van Pijlen

Schoffelen

Het asociale idee van wethouder Idzinga te Vriezenveen om burgers te laten
helpen bij het schoffelen van het gemeentelijk groen (Tel. 30/10), is misschien
het proberen waard. Aangezien het gemeentebestuur óók bestaat uit burgers, neemt
het zéker het voortouw om dit te laten slagen. Goede beweging voor mensen die
gewend zijn in het pluche te zitten. Of is dit niet-doordachte plan bedoeld om
de gewone burger te schofferen door te stellen dat er geld bespaard wordt en dus
is de sociale werkplaats Soweco het haasje. Men heeft altijd de mond zo vol over
zwakkeren in de samenleving!

IJsselmuiden,T. Fluks

Museum

Dat is nog eens een goede start van een staatssecretaris: het afblazen van het
plan om een Nationaal Historisch Museum in Arnhem te bouwen (Tel. 30/10)! Er is
in Nederland maar één plaats waar een dergelijk museum thuishoort en dat is in
Den Haag. De bakermat van de Nederlandse democratie, de oorsprong van onze staat
en het onbestreden regeringscentrum van ons land. Het is aan geen toerist uit te
leggen waarom een Nationaal Historisch Museum zover van parlement en regering
verwijderd moet zijn. Zie de destijds even kortzichtige beslissing om het
Nationale Oranje Museum in Apeldoorn te vestigen - ver weg van de belangrijkste
toeristische trekpleisters. De Hollandse handelsgeest was toen zeker ook op
vakantie?

Haarlem, Bernard Felix

Mulisch

Op deze wereld worden mensen pas de hemel in geprezen als ze er net zijn
aangekomen.

Amstelveen, R. Brakke

Terugdraaien

De grootgeldverdieners en wachtgeldontvangers zeggen dat ze er recht op hebben
omdat hun dat ooit is toegezegd, en dat dit niet meer kan worden teruggedraaid.
Hoe zit dat dan met de eenvoudige verdieners, aan wie ooit is toegezegd dat zij
op een goed pensioen konden rekenen dat minimaal op zijn of haar 65e zou ingaan?
Kan dat dan wel teruggedraaid worden?

Purmerend, Petra Veldt

Garagepaniek

Volgens ANWB-zegsman Ad Vonk hebben vooral ouderen moeite met het parkeren in
garages (Tel. 01/11). Dan komt de aap uit de mouw. De reden is dat de garages
krap en steil zijn terwijl auto's steeds groter worden en de parkeerplekken
kleiner omdat de ruimte duurder wordt. Het geeft geen pas ouderen (indirect) de
zwartepiet toe te spelen wanneer de oorzaak bij anderen ligt.

Almere, R.M. Duijne

Schenkingsrecht

De PVV wil een eind maken aan de vrijstelling van schenkingsrecht en erfrecht
voor de koninklijke familie (Tel. 01/11). Ik ben het helemaal eens met de
constatering dat het niet rechtvaardig is die familie anders te behandelen. Maar
ik vind het wel beter om dat verschil van de andere kant te corrigeren, namelijk
het afschaffen van zowel schenkingsrecht als erfrecht voor iedereen. Het gaat in
beide gevallen om bezitsoverdrachten die voor 100 procent in de persoonlijke
sfeer liggen. Dat de overheid daar een groot deel van inpikt, noem ik pure
diefstal.

Den Haag,

Maren L. Wijvekate

Btw

De VVD staat ineens op het standpunt dat de btw-heffing op de energiebelasting
eigenlijk een vorm van 'dubbel pakken' is. Ik neem dan aan dat de VVD meteen
gaat werken aan het afschaffen van de btw over brandstofaccijns, de bpm en de
accijns op alcohol, want daar gebeurt al jaren precies hetzelfde. Heeft de VVD
zo lang in winterslaap gelegen, want deze discussie is niet nieuw en tot nu toe
zonder resultaat. Of is dit een proefballonnetje om een onbekend Kamerlid op het
publieke netvlies te krijgen?

Oosterhout, J. van Altvorst

Klantonvriendelijk

Het is wel erg naïef om ervan uit te gaan dat bedrijven als KPN eropuit zijn om
de klant service te verlenen nadat een product is aangeschaft (Tel. 01/11)! Wie
na eindeloze telefonische menu's eindelijk zo'n speciaal opgeleide halfaap aan
de lijn krijgt, weet genoeg. Deze bedrijven hebben alleen maar eurotekens in de
ogen!

Tiel, Willem Vizee

Win-win

Is de simpelste oplossing voor het probleem met de dubbele paspoorten niet om de
houders ook de in het land van herkomst geldende belastingen te laten betalen?
De regering aldaar kan dit geld dan weer als ontwikkelingshulp verdelen. Een
links/rechts-win-winsituatie. Zelfs de wildste Wilders-aanhanger kan hier vrede
mee hebben.

Amsterdam, Frans Storck Sr.

Hypotheekrente

Niet zo verwonderlijk dat de hypotheekrente hier hoger is dan elders (Tel.
01/11). Alle banken, behalve de Rabobank, hebben immers aan het geldinfuus
gelegen en daarbij beperkende voorwaarden gekregen, o.a. ten aanzien van de
concurrentie. De Rabobank kon derhalve hogere vergoedingen vragen en met
verwijzing naar het concurrentiebeding de andere banken dwingen te volgen.
Oplossing: andere banken moeten de hypotheekrente minimaal bijvoorbeeld 1,5
procent boven euribor mogen stellen. Zo komt de concurrentie weer terug.

Bert Steenhuisen

LOAD-DATE: November 2, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              37 of 173 DOCUMENTS



                                  De Telegraaf

                            2 november 2010 dinsdag

Fiscus moet eenvoudiger

SECTION: BINNENLAND; Blz. 3

LENGTH: 332 woorden


Van onze verslaggevers         DEN HAAG, dinsdag      Leuker kunnen ze het niet
maken, maar het moet wel een stuk gemakkelijker. De Tweede Kamer wil dat de
Belastingdienst de komende jaren serieus werk gaat maken van het versimpelen van
het oerwoud aan heffingen, toeslagen en aftrekposten.

Staatssecretaris Weekers (Financiën) moet snel met een plan van aanpak komen om
het belastingsysteem grondig op de schop te nemen. Tien jaar geleden werd er
voor het laatst een grote belastingherziening uitgeoefend.

Zo kan volgens Kamerlid Neppérus van regeringspartij VVD het mes in de 25
belastingen die ons land nu rijk is, wat haar betreft, sneuvelt de
verpakkingenbelasting als eerste. PvdA, PVV en CDA willen vooral een eenvoudiger
belastingsysteem, bijvoorbeeld door een duidelijker loonstrookje.

De oproep van de Kamer volgde op de bekendmaking van directeur-generaal Peter
Veld van de Belastingdienst dat de fiscus nog eens 130 miljoen euro moet
bezuinigen. Deze opgave komt boven op een bedrag van 270 miljoen euro, dat het
vorige kabinet oplegde.  De Kamer besprak gisteren het Belastingplan 2011, de
jaarlijkse opsomming van de belastingwijzigingen die het kabinet wil doorvoeren.
PVV-Kamerlid Van Vliet kreeg daarin steun van veel van zijn collega's voor het
doorlichten van belastingontheffingen die het Koninklijk Huis nu geniet. Naast
de PVV willen ook SP, D66 en GroenLinks hiermee aan de slag.

De VVD zei veel waarde aan het Koninklijk Huis te hechten, maar benadrukte dat
ze al eerder heeft aangegeven dat belastingheffing voor het Koninklijk Huis
nader bekeken moet worden, waarmee een Kamermeerderheid dichtbij komt.

Theater

Het voornemen van het kabinet om de btw op theaterbezoek te verhogen van zes
naar negentien procent krijgt vooralsnog de steun van de coalitie van VVD, CDA
en PVV, tot groot ongenoegen van de linkse oppositie. "Henk en Ingrid kunnen
straks niet meer een leuk avondje uit, alleen de rijken kunnen nog naar het
theater of naar een musical", aldus SP-Kamerlid Bashir.

LOAD-DATE: November 2, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              38 of 173 DOCUMENTS



                                  De Telegraaf

                            30 oktober 2010 zaterdag

JACHT OP GEORGE A.;
Zijn criminele aanval legde deze week internet  bijna lam  Russisch maffiabrein
bestuurde uw computer, niet u... Op Schiphol  stond  arrestatie- team klaar

SECTION: REPORTAGE; Blz. 5

LENGTH: 2026 woorden


ocaïnestromen, illegale wapenhandel, liquidaties. Het is zware misdaad waar de
gewone burger weinig van merkt. Dat is anders dat bij een groeiende nieuwe
misdaadvorm: de cybermaffia.   De tentakels van de Italiaanse of Russische
maffia reiken vaak al tot in uw huis, tot onder uw vingertoppen. Eenheden van de
nationale recherche stonden vrijdag klaar om een van de grootste spelers, de
Russische mastermind George 'Jora' A., in ons land te arresteren.   In de
volgende dagen werd een politieoperatie uitgevoerd, die een ongekende criminele
tegenaanval losmaakte. Een groot deel van het internet dreigde daardoor in ons
land uit te vallen.    AMSTERDAM, zaterdag      Afgelopen weekeinde was
aangemerkt als uur U. Het had een tot in detail geplande de ontknoping moeten
worden van een onderzoek waaraan maandenlang in stilte was gewerkt. Vanuit
Moskou zou de "zakenman" George A. op Schiphol aankomen. Bij het verlaten van
het vliegtuig zou een observatieteam van de nationale recherche hem onzichtbaar
volgen.

De operatie luisterde nauw. Pas op het moment dat George zijn laptop opende en
inlogde op zijn criminele netwerk, zou het arrestatieteam toeslaan. De deur van
zijn verblijf zou worden open gebeukt en hij zou in enkele tellen op de grond
worden gewerkt. Hij mocht geen kans krijgen een vernietigingscode in te voeren.

Maar George A. stapte niet op het vliegtuig. Vorig weekeinde volgde in het
hermetisch afgesloten kantoor van het team High Tech Crime van het KLPD in
Driebergen onmiddellijk intensief contact tussen teamleider Pim Takkenberg (33)
van de nationale recherche en de landelijk officier van justitie cybercrime,
Lodewijk van Zwieten (36). Het werd nu tijd voor plan B.

Identiteiten

George A. kwam afgelopen maanden geleidelijk in beeld. Hij is een topcrimineel
van de nieuwe generatie, met tal van identiteiten, zoals Atata of Ajboy. Maar
ook met gewone privépagina's op internet. Daarop staan plaatjes van een
gebruinde 27-jarige man, krullend haar met zonnebril en vrouwelijk schoon aan
zijn zijde. Als arm jochie, geboren in de toenmalige Sovjet-Unie - deelstaat
Armenië, trok hij naar booming Moskou. Daar werd hij een man van de wereld.

Foto's tonen hem op parelwitte stranden op de Seychellen en andere exotische
bestemmingen. Bij zonsondergangen met cocktails, of als hippe deejay in een
discotheek. George A. behoort sinds 2007 tot de nieuwe rijken. Hij creëerde iets
waar criminele groeperingen veel geld voor betalen: de macht over andermans
computer. Niet enkele, maar zo'n 30 miljoen. Al die machines werken voor hem. Ze
voeren opdrachten uit, bespioneren gebruikers, sluizen informatie weg - George
is in uw computer almachtig. Niet u.

Hij lacht in Moskou om uw virusscanners. Die herkennen hem niet, omdat zijn
programma telkens van code verandert. Uw computer stuurt op zijn verzoek mails
voor sex pills, illegale viagra, afslankmiddelen of namaakmedicijnen. Maar
George 'verkoopt' zijn netwerk ook aan rovers van creditcardgegevens, of aan
criminelen die zich specialiseren in het manipuleren van
internetbanktransacties.

"Alleen de spammails leveren hem elke maand 122.000 dollar op", zo rapporteren
in september de rechercheurs aan teamleider Takkenberg en officier Van Zwieten.
Plaats delict: Nederland.

George bestuurt zijn imperium namelijk vanuit Leaseweb, Haarlem. Dat is het
grootste internetbedrijf in ons land en behoort tot de top drie in Europa. Het
regelt de websites en internetverkeer voor een lange rij van eerbiedwaardige
klanten zoals het ministerie van VROM, Martinair, Heineken, maar ook de
kolossale site Hyves, waarop vrijwel geheel jong Nederland actief is.

Vanaf augustus tapt het politieteam de Nederlandse megacomputers van George af.
Onder bevel van officier Van Zwieten van het landelijk parket wordt het de
omvangrijkste interceptie ooit. In enkele weken tijd wordt drie keer zo veel
internetverkeer getapt als bij de rest de gehele Nederlandse politie in een
jaar. Zijn netwerk wordt ontrafeld mede met behulp van het Nederlands Forensisch
Instituut (NFI), bewijzen worden veiliggesteld. Dat George niet komt, is een
streep door de rekening.

Plan B gaat maandag in werking als twaalf topexperts rond negen uur 's ochtends
bijeenkomen in de boardroom van het Haarlemse bedrijf. Doel is de uitschakeling
van George en zijn gevaarlijke netwerk, door experts aangeduid als 'botnet' (zie
illustratie op deze pagina). Naast teamleider Takkenberg zijn er tal van
'internetgoden' present van het Team High Tech Crime, het forensisch bedrijf
Fox-IT en van Leaseweb zelf.

De maanden van onderzoek hebben 143 megacomputers aan het licht gebracht die met
een wenk van George een massaal leger van 30 miljoen computers orders
verstrekken. Het doel is om ze nu in groepen over te nemen. Om twee uur 's
middags dringt de politie binnen in Georges systeem en begint hem af te sluiten.

De reactie van George vanuit Moskou laat slechts minuten op zich wachten.
Terwijl onder toeziend oog van Takkenberg en Van Zwieten de rechercheurs 135 van
de 143 megacomputers uitschakelen, manifesteert de Rus zich alsnog in Nederland.
Ditmaal in de computers bij Leaseweb. George heeft in Moskou op zijn laptop
bezorgd gadegeslagen dat hij wordt aangevallen. Hij werkt zich opnieuw naar
binnen en waart daar nu onzichtbaar rond. Elke actie die de politie onderneemt,
maakt hij ongedaan. Van Zwieten: "Hij meende dat een criminele groep hem
aanviel, die zijn netwerk wilde stelen."

In Haarlem breekt die middag om kwart over twee een cyberoorlog uit, die al snel
niet meer draait om slechts een gevecht tussen politie en een topcrimineel. Het
functioneren van een groot deel van internet in ons land staat op het spel...

De rijke George A. is niet de enige cybercrimineel die zich tot ongekende hoogte
heeft weten op te werken. Zijn activiteiten strijden in de top drie van meest
bedreigende nieuwe misdaadvormen om voorrang met de uitdijende belangen van de
maffia in de industrie van namaakmedicijnen en -merkartikelen en de
stelselmatige roof van bankgegevens, zoals creditcards.

Maffia

"Die drie partijen hebben baat bij elkaar", zegt Frank Engelsman van
onderzoeksbureau Ultrascan. "De cybercrimineel heeft een infrastructuur.
Producenten van illegale viagra huren dit om hun waar te verkopen. De Italiaanse
en Russische maffia op hun beurt zijn vooral geïnteresseerd in diefstal van
creditcardgegevens. Die verkopen zij voor 6 dollar per stuk, waarna de houders
worden geplunderd."

Ook huren criminelen de kwaadaardige computernetwerken, om er eigen programma's
overheen te sturen. Bijvoorbeeld om toetsaanslagen te registreren en terug te
zenden. Bij het invoeren van het adres van een bank kan zo, onzichtbaar voor de
klant, een programma meelopen dat het bedrag en het rekeningnummer van de
begunstigde verandert.

Banken willen geen inzage geven hoe vaak dat gebeurt. Tot nu toe vergoeden ze de
schade. "Het is een kostenafweging. Bij een onveilige bank wil niemand
bankieren. Maar bij een topzware beveiliging wordt het lastig geld over te
maken. De tientallen miljoenen die verdwijnen bij banktransacties en diefstal
van creditcardgegevens worden gezien als een marge op miljarden aan
transacties."

Officier van justitie Van Zwieten: "Een Amerikaanse klant van George had 60 tot
130 miljoen dollar winst, zo is in de VS begroot. Dat lijkt weinig vergeleken
met smokkel van cocaïne. Maar het is pure winst. Cocaïnesmokkel levert na de
kosten slechts een winstdeel op dat op tal van niveaus moet worden gedeeld."

George kende afgelopen jaren zijn voorgangers. Een paar jaar geleden werd de
33-jarige Brit Mathew Andrews gepakt, die het toen formidabele aantal van 50.000
computers had gekaapt. Het Britse publiek schrok vooral van het feit dat hij op
afstand gluurde bij zijn slachtoffers, via hun camera in de laptop. Bij zijn
arrestatie had hij van hen niet alleen foto's, maar ook testamenten en medische
rapporten. Mathews runde tegelijk een bedrijf in computerbeveiliging.

Ook ons land maakte al kennis met deze nieuwe misdaadondernemers. Engelsman
maakt onderscheid tussen professionals, semiprofessionals en de
'script-kiddies'. Een 19-jarige Fries in Sneek liep eind 2008 tegen de lamp,
toen de nationale recherche hem in beeld kreeg als beheerder van gekaapte
computers. Voor het oog van een observatieteam verkocht hij op een terras, samen
met zijn 16-jarige broertje, zijn netwerk van 100.000 computers aan een
Braziliaan, voor 25.000 dollar. Daarop werden ze gearresteerd. De Friezen waren
script-kiddies, ze hadden zelf iets in elkaar gesleuteld.

Kinderspel vergeleken bij de kracht die George maandagmiddag zal ontplooien. De
politie merkt dat zij vanuit Moskou een tegenstander van formaat heeft
getroffen, die zich niet wenst te laten uitschakelen. Uit onderzoek is al bekend
dat de Rus in Parijs ook een aantal megacomputers heeft. Van Zwieten heeft uit
voorzorg al Franse collega's ingelicht, die stand-by staan. De kritieke fase
breekt aan als George door de recherche definitief uit de computers van Leaseweb
wordt gewerkt.

Op zijn laptop opent de Rus onmiddellijk een verbinding met zijn megacomputers
in Parijs. Hij geeft ze opdracht om Leaseweb aan te vallen. Onmiddellijk worden
de computers in Haarlem belaagd door een immense stroom opdrachten, die zo veel
capaciteit vraagt dat ze in de problemen komen. Takkenberg: "Hij opende een
massale cyberaanval om alles stil te leggen. Hij wilde voorkomen dat zijn
netwerk in andermans handen zou vallen. Dan vernietigde hij het liever."

Officier Van Zwieten breekt het zweet uit als de aanval aanhoudt. De gigantische
computers van Leaseweb in Haarlem regelen 'het internet' voor velen. Maar even
na vier uur 's middags dreigt onder de enorme druk van de cyberaanval vanuit
220.000 gekaapte computers een aanzienlijk deel van Nederland van het web te
verdwijnen, zoals Rabobank Nederland, het ministerie van VROM, Heineken, Hyves,
Price Waterhouse Coopers, VNU Media, KPMG, het Nederlandse Politie Instituut en
de AVRO.

"We konden de computers in Parijs eventueel uitschakelen", zegt Takkenberg. Van
Zwieten: "Mijn hand hing boven de rode knop. Het zou een laatste middel zijn.
Maar Nederland mag geen computersystemen in een ander land stilleggen. We wisten
niet welke kritische systemen daar konden uitvallen. Maar wat als Leaseweb onder
de aanval zou bezwijken? Het was een groot dilemma."

Gekaapt

Op verzoek van Van Zwieten grijpt de Franse politie in. Die weet slechts één
manier om de oorlog van George te stoppen. "Ze hebben in Parijs de computers uit
de muur gerukt. Toen de laatste eruit was, was de aanval over." George ziet dat
ook op zijn laptop. Hij is zijn netwerk kwijt, alles is overgenomen. "We hebben
zijn gekaapte computers nog eenmaal gebruikt om gebruikers een bericht te
zenden", zegt Takkenberg. "Een politiewaarschuwing."

De vervolging van deze nieuwe criminelen, is voor justitie al even nieuw. George
heeft niet alleen computers in Nederland gekaapt, maar ook in Peru, Frankrijk,
de VS, Spanje - waar niet? "Mijn jurisdictie beperkt zich tot Nederland, terwijl
het misdrijf zich over vele grenzen uitstrekt," zegt Van Zwieten. "Dat is het
probleem voor elk land."

Ook de uitleg aan de rechters is niet eenvoudig. Net als gewone Nederlanders
weten zij weinig van 'malware' of 'trojans'. Van Zwieten: "Bij de rechtbank in
Rotterdam worden nu rechters bijgespijkerd over aspecten van cybermisdaad. In de
kern gaat het echter vaak om de basis, bijvoorbeeld 30 miljoen keer inbraak."

Maandagavond raakt George in Moskou in paniek als hij bedenkt dat hij is
getraceerd. Terecht. De Nederlandse politieliaison in Moskou overlegt al vanaf
die middag met de Russen over zijn arrestatie. George wacht dat niet af. Hij
pakt zijn koffers en haast zich naar het vliegveld.

Even voor middernacht ziet hij vanuit het vliegtuigraampje de lichtjes van
Moskou vervagen. Vier uur lang heeft hij in het toestel van Aeroflot de tijd om
na te denken over wat er die middag is fout gegaan, terwijl hij in het duister
op weg is naar Armenië. Even na vieren raken de wielen het asfalt van luchthaven
Yerehan. Bij de paspoortcontrole trekt een beambte zijn wenkbrauwen omhoog. "U
bent George A.?" Even later klikken de handboeien. Nederland heeft zijn
uitlevering gevraagd.

LOAD-DATE: October 29, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              39 of 173 DOCUMENTS



                                  De Telegraaf

                            30 oktober 2010 zaterdag

Verschalkt

SECTION: FEATURE; Blz. 5

LENGTH: 534 woorden


Kees Weerts is het prototype van een integere man die hevig verontwaardigd kan
raken door onrechtvaardigheid.

Vooral heeft hij een broertje dood aan zogenaamde genootschappen die, onder het
genot van elitaire gerechten, quasi achteloos als intellectuelen ver verheven
boven het gewone volk regelmatig met elkaar discussiëren over wat zij als
maatschappelijke problemen en mondiale misstanden zien.

Om zijn walging kracht bij te zetten verhaalde Kees over een uitgesproken linkse
activist die al jarenlang de ziel vormde van een comité dat zich eenzijdig en
dikwijls met miskenning van de feiten vol overgave inzette voor een bepaalde
groepering buiten Nederland. Met gespeelde pathos, uitgekiend woordgebruik en
geveinsde objectiviteit wist hij het leed van zijn opdrachtgever bij een groot
deel van de (linkse) goegemeente tot leven te brengen.

Het clubje van de activist was rijk geschakeerd: journalisten, advocaten,
tandartsen, rechters, architecten etc.

Kees had hier geen moeite mee, zolang zij zich maar vermaakten door elkaar in
linkse opvattingen te overtreffen en vast te stellen dat zij toch wel erg
gelijkgestemd waren.

De activist had nóg een bijzondere eigenschap. Hij was meester in de kunst van
het indoctrineren en manipuleren zonder de schijn van objectiviteit geweld te
hoeven aandoen, zodanig dat hij bij een select gezelschap integer overkwam.

Stel, mr. Raab, dat die man zijn vaste eetclubje zou verrassen met een gast van
wie hij wist dat deze enkele dagen daarna in een belangrijk strafproces als
getuige-deskundige zou moeten optreden. Zou er volgens u dan sprake zijn van
manipulatie?

De raadsman reageerde aanvankelijk terughoudend.

Kees vulde daarom zijn hypothetische casus aan door te stellen dat de getuige
een verklaring zou gaan afleggen die lijnrecht tegenover het gedachtegoed van de
activist stond, waarmee hij jarenlang in de media had geleurd.

Nu fronste de advocaat zijn wenkbrauwen.

Mr. Raab speelde de vermoorde onschuld en opperde de mogelijkheid dat het
allemaal een toevallige samenloop van gebeurtenissen was; de activist wilde zijn
disgenoten slechts verblijden met een intellectueel debat over een onderwerp
waarover de gast toevallig als getuige gehoord zou worden.

Maar stel, vervolgde Kees, dat ook een rechter uit het eetclubje zich in het
debat zou mengen en op de gast zou inspreken, met als saillant detail dat deze
rechter zich al had uitgesproken in de kwestie waarover de gast nog moest
getuigen.

Mr. Raab antwoordde dat deze casus te ver buiten de realiteit stond.

Kees maakte het nog bonter; niet alleen de activist, maar ook de rechter wist
van de komst van de gast én van zijn aanstaande verhoor als getuige-deskundige,
terwijl de gast vooraf onwetend was van zijn aanwezigheid.

De advocaat weigerde te geloven dat zich zo'n casus zou voordoen. Een combinatie
van kwaadaardige manipulatie, schending van professionele integriteit, gekonkel
en van intimidatie van een getuige aan de vooravond van zijn verhoor is te veel
om waar te kunnen zijn. Een gast zó verschalken gaat ieders verbeelding te
boven.

Maar waarom heeft u eigenlijk een afspraak met mij gemaakt, vroeg mr. Raab.

Om u te laten beseffen dat niet alleen politici achterkamertjespolitiek
bedrijven.

LOAD-DATE: October 29, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              40 of 173 DOCUMENTS



                                  De Telegraaf

                            29 oktober 2010 vrijdag

Vroeger was 't niet beter;
Naturalisme in het Van Gogh Museum

SECTION: KUNST; Blz. 13

LENGTH: 487 woorden


Het is een verdwenen wereld, daar in de onvolprezen Kurokawavleugel van het Van
Gogh Museum. Dat mag nostalgisch in de oren klinken, maar de expositie Illusie
en werkelijkheid is bepaald geen gedroom over vroeger tijden toen alles beter
was. In tegendeel: ze laat de bittere realiteit zien van het zware leven dat
destijds geleefd werd.

In samenwerking met het Ateneum Art Museum in Helsinki heeft het Van Gogh Museum
de focus gericht op de jaren 1875-1918, de tijd van het naturalisme. Neem nou
het schrijnende doek Onder het juk (kreupelhout verbranden) van de Fin Eero
Järnefelt. Met een beroet gezichtje en holle ogen kijkt een klein meisje het
doek af. De armoede, de moeilijke omstandigheden spatten van het doek af,
felrealistisch.

Het is een voorbeeld van de denkwijze achter het naturalisme, dat een
eensgezinde westerse kunststroming was, zoveel blijkt ook wel uit deze
expositie. Sociale vraagstukken, het lot van boer en arbeider, kortom, van de
gewone man werden vastgelegd. Dat ging allemaal hand in hand met de trend van de
tijd: de opkomende arbeidersbeweging, de tendens naar meer democratie. Émile
Zola met zijn sociaal bewogen romans was dan ook een soort peetvader. Van zijn
roman Germinal zijn verfilmde fragmenten te zien.

Breed publiek

Opmerkelijk genoeg waren het regelmatig overheden die opdracht gaven tot het
soort doeken dat in de expositie te zien is, reden waarom ze ook zo fors van
formaat zijn vaak. Men wilde het publiek onderrichten met dit werk, en een
naturalistisch schilderij is inderdaad voor een breed publiek heel begrijpelijk.

De tentoonstelling is niet alleen een registratie van die voorbije tijd. Er
worden dwarsverbanden gelegd met film en zeker ook met fotografie. Er zijn mooie
voorbeelden van hoe er geëxperimenteerd werd met deze laatste nieuwe
ontwikkeling en hoe dat vertaald werd naar het doek. Onder het juk is trouwens
ook daarvan een mooi voorbeeld.

Maar mogen de onderwerpen ons nu soms wat larmoyant overkomen, gezegd moet
worden dat er prachtig werk te zien is op deze tentoonstelling. Zoals De
worstelaars van Émile Friant, Hout sprokkelen van onze eigen Willem Witsen,
Middagpauze van de metaalarbeiders van Thomas Anshutz of Overtocht van de kist
met het dode kind van Albert Edelfelt.

Even het doek van deze Finse schilder onder de loep als voorbeeld: let op de
aangeslagen gezichtsuitdrukkingen, de raak getroffen houdingen, de lichtval op
haar en kleding: alleen al voor een doek van deze kwaliteit zou je naar het
museum gaan.

Een tentoonstelling, kortom, om van allerlei kanten te bekijken. Om een andere
tijd te ervaren en dingen te ontdekken. Om eenvoudigweg van te genieten. Eentje
die oproept om na te denken. En een expositie om maar weer eens tot de conclusie
te komen dat we het zo slecht nog niet hebben, anno 2010.

'Illusie en werkelijkheid' is tot 16 januari te zien in het Van Gogh Museum,
Paulus Potterstraat 7 Amsterdam. Info: http://www.vangoghmuseum.nl

LOAD-DATE: October 28, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              41 of 173 DOCUMENTS



                                  De Telegraaf

                            22 oktober 2010 vrijdag

'Straf Wilders schadelijk voor publieke debat';
Moszkowicz  houdt pleidooi  van tien uur

SECTION: ADVERTENTIE; Blz. 8

LENGTH: 351 woorden


door Saskia Belleman      AMSTERDAM, vrijdag      Een veroordeling van Geert
Wilders zal ook grote gevolgen hebben voor de vrijheid die alle Nederlanders
voelen om zélf te zeggen wat ze denken. Het leidt ertoe dat mensen ontmoedigd
raken en zich belemmerd voelen om deel te nemen aan het publieke debat.

Dat betoogde Wilders' advocaat mr. A. Moszkowicz gisteren tijdens de achtste dag
van het proces tegen de PVV-politicus. Hij noemde dat verschijnsel het 'chilling
effect'. De strafpleiter hamerde tijdens het slot van zijn pleidooi, dat in
totaal bijna tien uur duurde, nog eens op het belang van de vrijheid van
meningsuiting, "dat de essentie vormt van een democratische samenleving".

Wilders wordt in dit proces alleen vervolgd voor de uitspraken die hij buiten
het parlement heeft gedaan, in onder meer interviews. Voor wat hij in de Tweede
Kamer zegt, geniet hij immuniteit. Maar in feite doet het er volgens mr.
Moszkowicz niet toe wáár de politicus iets zegt. "Hij doet al zijn uitspraken in
het kader van het politieke debat, en dat debat wordt ook buiten de Kamer
gevoerd. Dat is inherent aan deze tijd."

Het Europees Hof biedt die ruimte ook, door te stellen dat het moet gaan "om het
verband met parlementaire functies". Moszkowicz: "Wilders wordt door op te
treden buiten het parlement niet opeens een gewone burger. Dat de vrijheid van
meningsuiting voor een politicus belangrijker is dan voor een gewone burger, is
evident."

Moszkowicz deelde nog een sneer uit naar de advocaten van de benadeelde
partijen. Zo sprak mr. M. Steijnen volgens hem alleen over angst die diens
cliënten koesteren "voor een beeld van een toekomst die nog niet bestaat", en
beschuldigde hij mr. T. Prakken van "vals spel". Zij zou de PVV'er ervan hebben
beschuldigd moslims het land uit te willen gooien, "terwijl Wilders alleen pleit
voor een immigratiebeperking. Moslims die zich gedragen, zijn wat hem betreft
niets minder waard dan Nederlanders."

Vandaag is de laatste dag in het proces. Het OM, mr. Moszkowicz en de benadeelde
partijen mogen op elkaars stellingen reageren. Geert Wilders krijgt het laatste
woord.

LOAD-DATE: October 21, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              42 of 173 DOCUMENTS



                                  De Telegraaf

                            16 oktober 2010 zaterdag

geachte meedogenloos

SECTION: WATUZEGT; Blz. 2

LENGTH: 204 woorden


De lezersbrief waarin het nieuwe kabinet wordt neergezet als een bedreiging voor
de 'arbeiders' en de 'gewone man', (WUZ 15-10, 'Meedogenloos') is bij u helemaal
verkeerd gevallen.

H.J. van Weelde uit Bennebroek spreekt verontwaardigd van "links gemekker". "Het
wordt eens tijd dat de werknemers (arbeiders) van dit land gaan inzien dat
zonder de risico's die ondernemers dagelijks moeten nemen, zij helemaal geen
baan of inkomen hebben." M.M. van Irsel uit Almere vindt de brief "kort door de
bocht". "Wanneer het de bedrijven weer goed gaat, zullen ook de werknemers
hiervan profiteren. Tot die tijd zullen we met z'n allen op de blaren moeten
zitten van de vorige 'linkse' kabinetten." "Je moet het zélf doen, en niet gaan
jammeren over mensen, die met leren en hard werken voor een betere toekomst voor
zichzelf hebben gezorgd!", vindt  P.J. Deeleman uit Alphen a.d. Rijn. Frans van
Houten uit Noordwijkerhout voelt zich geschoffeerd. "Al ben je een kleine
hardwerkende risiconemende ondernemer, volgens deze stalinistische doctrine ben
je bij voorbaat al meedogenloos. Van zakkenvullende en verspillende linkse
ambtenaren en politici die lak hebben aan de gewone man heeft men blijkbaar nog
nooit gehoord."

Coosje Hiskemuller

LOAD-DATE: October 15, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              43 of 173 DOCUMENTS



                                  De Telegraaf

                            15 oktober 2010 vrijdag

Fietspad Damrak weg

SECTION: STAD15; Blz. 15

LENGTH: 635 woorden


Als het aan de ondernemers ligt, verdwijnt het fietspad richting Dam op het
Damrak. In de toekomst moeten fietsers maar over de Nieuwezijds Voorburgwal
worden geleid. Ook de souvenirwinkels moeten aan banden worden gelegd. Het staat
allemaal in een rapport dat gisteren uitkwam.

En dan de terrassen. Straatmanager Kees Kroese wil de terrassen op het Damrak
losweken van de gevels en tegen de straatrand plaatsen. Als Kroese zijn ogen
sluit, ziet hij een terrassenboulevard voor zich. In de internationale grote
steden is het de trend de terrassen van de gevel af te plaatsen, Dan hebben we
het om afgebakende terrassen.

Het rapport werd gisteren in de Beurs van Berlage gepresenteerd door Hankie van
Baasbank, algemeen directeur van de Kamer van Koophandel. Zij was erg trots.
"Iedereen kent ons van het handelsregister, maar we bemoeien ons met veel meer
zaken", zei ze. Over de Rode Loper, zoals het Damrak ook wordt genoemd, was ze
niet heel erg gelukkig. Voor de gelegenheid kwam Van Baasbank te voet. Een hele
overwinning kennelijk, want zo zei ze: "Ik hou zo van mijn auto." Ze wil het
Damrak tot een "supergoede en rendabele entree van de stad maken".

Aanwezige winkeliers spraken tijdens de staande receptie over een vieze grijze
loper die hoognodig aan vernieuwing toe is. "Onze insteek is dat deze straat
meer allure moet krijgen", spraken ze. "Er is de laatste jaren een wildgroei van
winkels waarvan de herkomst moeilijk definieerbaar is. De spullen en klandizie
brengen nooit voldoende op om de huur te betalen. Het is waarschijnlijk
gefinancierd met crimineel geld", suggereren ze.

"Hoe meer de straat wordt aangepakt, hoe beter", vulde Kroese aan. "Ook hoop ik
dat de Korte Nieuwendijk wordt aangepakt. Die is depressief. Met een overkill
aan souvenirwinkels die allemaal hetzelfde verkopen. De stad wordt gegijzeld
door dat winkelaanbod. Daar moet met harde hand iets aan gedaan worden." De
Nieuwendijk en het Damrak kennen maar liefst 46 souvenirwinkels.

Er waren opmerkelijk veel politici naar de Beurs van Berlage gekomen. Wethouder
Carolien Gehrels nam het rapport samen met haar collega Boudewijn Oranje van
stadsdeel Centrum in ontvangst. "Dit rapport is onderdeel van een heel groot
project. De macht in dit gebied moet terug bij de normale burger en de
overheid", vond hij.

"Het Damrak is wel het visitekaartje van de stad", vulde Liselore van der
Heijden aan, raadslid voor de PvdA in de gemeenteraad. "En het is wel heel veel
van dat ene op het Damrak en de Nieuwendijk. Het geeft niet aan wat Amsterdam
allemaal is. Het Damrak moet weer echt gaan leven. Nu hoef je het Damrak niet
gezien te hebben als je Amsterdam bezoekt, terwijl je daar eigenlijk mensen naar
toe zou moeten sturen."

Sebastiaan Capel, raadslid voor D66, waarschuwde echter dat Amsterdam niet moet
doorschieten in de maakbaarheid van het gebied. "Het sexmuseum en de snackbar
horen ook in dit gebied. Het gaat om een goede mix. "

De ondernemers hebben nog een ander plannetje. Ze willen aan het Damrak een
minder dominante presentatie van de rondvaartrederijen. Liefst willen ze enkele
historische boten in de haven leggen.

Aan de vaak schreeuwerige reclame van het Damrak werden gisteren minder woorden
vuilgemaakt. Al werd in het rapport erkend dat ze het zicht op de mooie
historische gevels van de straat ontnemen. De architectonische kwaliteiten
worden aan het oog onttrokken door een kakofonie aan gevelreclames. "Precies een
jaar geleden zijn er al grote reclames weggehaald", herinnerde Kroese zich. "Dat
zal mede gedaan zijn omdat we er subsidie voor kregen."

Van Baasbank bleef de hele presentatie onverstoorbaar optimistisch: "Er is maar
één manier om het als stad goed te doen, en dat is door kwaliteit te bieden",
wist ze zeker. "Laten we hier over tien jaar terugkomen en kijken wat er van
onze plannen is geworden."

LOAD-DATE: October 14, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              44 of 173 DOCUMENTS



                                  De Telegraaf

                            15 oktober 2010 vrijdag

Beroofd van autosleutels;
Toename overvallen  op gewone burgers

SECTION: METROPOOL; Blz. 1

LENGTH: 137 woorden


AMSTERDAM - De overvalgolf die Amsterdam overspoelt, treft nu ook de gewone
burgers op straat en thuis.

Zo kreeg de heer W., die niet met zijn naam in de krant wil, op weg naar zijn
kantoor aan de Sloterplas een pistool op zijn hoofd gedrukt door drie gewapende
overvallers met capuchons op. "Zo ben je op weg naar je werk en zo lig je met je
neus op het asfalt. Ik werd gedwongen op de grond te gaan liggen en moest mijn
autosleutels afgeven. Vervolgens gingen ze er vandoor met mijn speciale
uitvoering Golf GTI."

De auto is niet meer teruggevonden, maar wat W. het meest frustreert is het
optreden van de politie. "Ze hebben hun mond vol over aanpakken en weet ik wat.
Terecht natuurlijk, maar ook gewone burgers worden dus het slachtoffer. En wat
gebeurt daar vervolgens mee? Ik heb nooit meer wat gehoord na mijn aangifte."

LOAD-DATE: October 14, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              45 of 173 DOCUMENTS



                                  De Telegraaf

                            15 oktober 2010 vrijdag

'Gymnastiekbond zwaar in de fout gegaan'

SECTION: WATUZEGT; Blz. 6

LENGTH: 828 woorden


Yuri van Gelder is met een persverklaring gekomen waarin hij aangeeft geen
cocaïne gebruikt te hebben, zoals de KNGU eerder als reden gaf voor Yuri's
uitsluiting van het WK turnen in Rotterdam. De gymnastiekbond is zwaar in de
fout gegaan door zich te gedragen als een half verstaander van een heel woord.
Yuri heeft naar eigen zeggen tegen de KNGU verklaard dat hij door de spanning
rond het komende WK bang was weer terug te vallen in cokegebruik. Daarom heeft
hij zich teruggetrokken. Een dappere stap. Dat de media er door een verkeerde
interpretatie een megaschandaal van hebben gemaakt, is dan ook zeer te
betreuren. Gaan de media nu de KNGU mangelen?

Nuenen, Rens Kuijten

Kil

Het is een groot schandaal dat de KNGV niet in staat is een sporter met een
probleem zo te begeleiden dat hij via simpele urinecontroles en begeleiding van
een mental coach kan doorgaan met zijn sport, maar hem keihard laat vallen.
Opstappen moeten deze bestuurders. De kille houding van Defensie omtrent
'fouten' en daarna laten vallen van medewerkers is van dezelfde mentaliteit.

Graft, Cees van Ouwerkerk

Drama

Niet alleen de scooter moet weg uit de winkelstraat, het moet ook eens afgelopen
zijn met het rijden op het trottoir en het klakkeloos parkeren op de stoep. Een
drama voor mensen die slecht ter been zijn.

Amsterdam,

C.J. van der Werf

Op naar 2

Gefeliciteerd Mark! Veel succes, en zorg voor een Rutte 2. Maak Nederland weer
gezond en veiliger!

Haarlem,

N. Hogeboom

Meedogenloos

Maak je borst maar nat, arbeiders van Nederland. Dit kabinet gaat voor de
rijken, de elite en de ondernemers. Dit zijn mensen die meedogenloos omgaan met
de gewone man.

Hoogeveen,

mevr. A. Doldersum

Kernenergie

Gezien de uitspraken van het ministerie van VROM dat er tot minstens 2015 of
2020 geen nieuwe kerncentrale komt, lijkt het mij duidelijk dat er in de top van
dat ministerie ambtenaren werken die de plannen voor een nieuwe kerncentrale dus
ronduit zullen tegenwerken. Hieruit blijkt eens te meer dat nieuw beleid niet
wordt bepaald door de ministers, maar door de altijd maar op hun post blijvende
(linkse) ambtenaren. Wellicht een idee om voor hoge posten op ministeries ook
een termijn in te stellen? Dan zijn we eindelijk af van dat starre linkse gedoe.

Helmond, Kees Marcelissen

Rendement

Ajax maakt een recordverlies van 22,8 miljoen euro bekend. Wordt het niet eens
tijd dat voetballers en bobo's de broekriem aanhalen? Voetballers terug naar het
minimumsalaris en vervolgens een bonusregeling. Geen doelpunten of
kampioensbekers betekent geen dikke salarissen voor de sterspelers. Zoals in
ieder commercieel bedrijf moeten ingehuurde krachten rendement opleveren, zo
niet dan vlieg je eruit. En zo zou het ook bij het voetbal moeten werken.

Amstelveen,

Niels J. Kooijman

Kunsttranen

Columnist Bert Dijkstra heeft het in 'Kunsttranen' (Tel. 13/10) over de
overheidssteun die door de belastingbetaler moet worden opgebracht voor kunst en
cultuur. Mee eens. Maar wat vind je dan van al het geld dat de belastingbetaler
moet opbrengen voor de potjes voetbal? Zullen we zo afspreken dat de
kunstsubsidie stopt en de grote hoeveelheid geld die de burger nu betaalt voor
voetbal in de vorm van overheidssteun, stadions, politie-inzet, uitzendingen op
tv etc. voor precies de helft naar kunst en cultuur gaat? Dan kan de ene helft
van Nederland genieten van zijn voetbal en de andere helft van theater en musea.
Het geld is dan eerlijk verdeeld, toch!

Ermelo, Jeanne Dijkstra

Plankgas

Nederland wordt een nog groter paradijs voor buitenlandse criminelen als het
plan van de Europese Unie om alle obstakels bij douaneposten te verwijderen
(Tel. 14/10) doorgaat, en deze lieden plankgas mét de buit het land kunnen
verlaten.

Tuitjenhorn, M. van der Graaf

Onnozel

Een van moord verdachte Pool mocht van justitie een dag met verlof. De
verontwaardiging was groot toen hij van dat verlof niet terugkeerde. Want je
mocht toch niet veronderstellen dat hij naar Polen zou vluchten! Bij
moordonderzoeken zoals bij Nicky Verstappen worden groepen mensen verzocht
vrijwillig hun dna af te staan. En dan maar hopen dat daar ook het dna van de
dader bij zit! Onnozeler kan bijna niet. Je zou haast gaan denken dat justitie
een club van wereldvreemde zwakbegaafden is.

Tilburg, Hans von der Fuhr

Proces

Wat Fawaz Jneid kan, nl. 50.000 euro schadevergoeding eisen van Geert Wilders
(Tel. 13/10), kunnen wij toch ook? Laten wij hem een proces aandoen wegens grove
belediging van Hirsi Ali, Theo van Gogh, Geert Wilders en de homo's. Moet die
man er niet eens uit?

Ferry Donkers

Risico

De fraude bij internetbankieren is fors toegenomen door 'phishing'. Ik durf nog
steeds niet online mijn geld over te maken. "Een speldenknop", zegt meneer Boele
Staal van de NVB, er niet bij zeggend dat, als je slachtoffer bent geworden, je
je een slag in de rondte moet draaien om het recht te zetten. Ik durf het risico
nog steeds niet aan, vooral niet na ontvangst van 'mijn ING-bank'-mail, die niet
van hen afkomstig was!

Leidschendam,

E. Brigden-Lindhout

LOAD-DATE: October 14, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              46 of 173 DOCUMENTS



                                  De Telegraaf

                           14 oktober 2010 donderdag

Winkelier te hulp schieten;
'Altijd de kassa afromen en dna-spray gebruiken'

SECTION: WATUZEGT; Blz. 6

LENGTH: 670 woorden


Een zeer grote meerderheid van de stemmers op de Stelling van de Dag vindt het
logisch een winkelier te hulp te schieten als hij slachtoffer dreigt te worden
van een overval. De meest voor de hand liggende manier van te hulp schieten
vinden de meesten het bellen van 112, zoals in een nieuwe campagne tegen
overvallen wordt geadviseerd.

De helft van de 2774 respondenten op de dagelijkse enquête heeft zoiets -
gelukkig - nog nooit meegemaakt. Degenen die wel getuige waren van criminaliteit
in een winkel, zagen het vaakst dat iemand iets stal. Dan belden de respondenten
niet 112, maar schoten ze de winkelier te hulp.

Precies een week geleden werd de Amsterdamse Jan Evertsenstraat opgeschrikt door
de brute roofmoord op juwelier Fred Hund. Een vraag in de Stelling was of die
overval op een of andere manier voorkomen had kunnen worden, door bijvoorbeeld
het plaatsen van camera's of meer politie op straat. De meeste respondenten zijn
somber over de invloed van politie en beveiliging ter voorkoming van dit soort
moorden. Zij stemden voor het antwoord: 'tegen dit soort criminelen valt niet op
te beveiligen.'

Pakkans

Een collega van Hund, eveneens uit Amsterdam-West, schrijft: "Als ik het zou
weten, dan zouden wij vorig jaar niet ook overvallen zijn. Misschien dat meer
camera's in de straat meer zou helpen." Stemmers met ervaring als winkelier
suggereren het afromen van de kassa en het gebruik van dna-spray. Bij onraad
geeft deze een onzichtbare en moeilijk afwasbare nevel af op de dader. Hierdoor
is deze makkelijk te herleiden tot de plek des onheils. De pakkans zou hiermee
vergroot worden.

Een andere manier om het aantal overvallen terug te brengen zou het geldloos
winkelen zijn. Door alleen af te rekenen met pin, zou er geen cash meer in de
winkels zijn. In Amsterdam gaat een proef komen met alleen digitaal betalen.
Voor de meeste stellingstemmers zou dat geen bezwaar zijn. 66 procent betaalt al
voornamelijk met pin.

Toch zijn veel stemmers niet overtuigd van de effectiviteit van geldloos
winkelen. Iets minder dan de helft denkt dat ondernemers als juweliers weer de
dupe worden. Zij hebben de buit letterlijk in de etalage liggen en worden nog
eerder doelwit omdat bij de collega's niets meer te halen valt.

Veel stemmers op de Stelling van de Dag geloven ook eerder in maatregelen
waardoor overvallers zich drie keer bedenken alvorens ze tot hun daad overgaan.
Een veel grotere pakkans dan nu én vooral de zekerheid dat ze gestraft worden
voor hun misdrijf zou al heel wat schelen. Sommigen gaan een stap verder: "Veel
strengere straffen en bij moord de doodstraf weer invoeren."

Een aantal respondenten vindt dat het winkeliers toegestaan moet zijn om
zichzelf te verdedigen tegen criminelen, zonder dat ze daarvoor worden gestraft.
Een wapen onder de toonbank dus. Amerikaanse toestanden. Iemand schrijft: "Een
sticker op het raam met de tekst 'This property is protected by Smith &
Wesson'."

Niet eerlijk

Er is ook kritiek op de werkwijze van de politie. Deze moet 'achter de
flitskasten vandaan en aan het werk gezet'. Een aantal vindt het niet eerlijk
dat hardwerkende burgers wel bekeurd worden 'als je een kilometer te hard rijdt'
en overvallers ervan afkomen met een straf in een gevangenis die nog het meest
wegheeft van een hotel.

Aan de politie ligt het niet. Dat vinden de vertegenwoordigers van de
politiebonden. Zij vertelden van de week in deze krant dat ze vinden dat de
politiek prioriteiten moet stellen. Met steeds wisselende prioriteiten kunnen
zij niet werken. Het is of het aantal overvallen terugdringen, of het aantal
inbraken. De stellingstemmers komen er - net als de politici - ook niet uit. Ze
zijn eerder geneigd te kiezen voor het eigen hachje. 38 procent is voor
prioriteit op inbraken, 31 procent voor het bestrijden van overvallen. Een
opvallend groot percentage van dertig procent weet het - net als de politiek -
ook niet.

Martine de Vente

Vandaag is er weer een Stelling van de Dag. U kunt eraan meedoen van 11.30 tot
15.30 uur via www.telegraaf.nl en http://www.wuz.nl.

LOAD-DATE: October 13, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              47 of 173 DOCUMENTS



                                  De Telegraaf

                            13 oktober 2010 woensdag

Meesters als inspiratiebron

SECTION: STAN HUYGENS JOURNAAL; Blz. 4

LENGTH: 463 woorden


De benoeming van Marja van Bijsterveldt tot nieuwe minister van Onderwijs leidde
op het jaardiner van de Stichting Vakbekwaamheid Horeca (SVH) tot blije
gezichten. "Als staatssecretaris heeft zij zich enorm ingespannen voor
verbinding tussen opleidingen en bedrijfsleven. Hopelijk blijft zij dat als
minister stimuleren", zei Harry de Bruijn, directeur van het ROC Mondriaan, aan
tafel in het nieuwe Hilton Hotel in Den Haag.

Volgens Bob Schut, directeur van SVH, is Van Bijsterveldt volgend jaar van harte
welkom op het jaardiner: "Nu kwam haar benoeming net een dag te laat. We hebben
onze aandacht dit jaar meer gericht op de oude horecameesters, dat paste ook wel
binnen ons dertigjarig bestaan."

"We begonnen in 1980 met de toekenning van SVH Meestertitels aan koks, die onze
proeve van bekwaamheid met glans doorstonden", vertelde bestuurslid Els van
Batum. "Zij moeten een inspiratiebron zijn voor jongeren die een opleiding in de
horeca volgen." Behalve Meesterkoks zijn er inmiddels Meesterschenkers,
-gastheren, -ijsbereiders en Wijnmeesters. De gerechten tijdens het jaardiner
waren bereid door 'jonge meesters' onder leiding van Gerrit Greveling (Chalet
Royal ) opgedragen aan hún leermeesters. Zo maakte tweesterrenchef Margo Reuten
een heerlijke kreeft met prei en courgette, met ravioli en bouillabaisse,
opgedragen aan Meesterkok Toine Hermsen van het gelijknamige restaurant (*) uit
Maastricht. Hij is nog altijd herstellende van een ernstige ziekte en kon helaas
niet aanwezig zijn. Maar het gerecht was heerlijk!

Naast toppers als voormalig driesterrenchef Cees Helder, Henk Savelberg en Paul
Fagel werd vooral Robert Kranenborg in het zonnetje gezet, omdat hij zijn
zestigste verjaardag vierde. De oud-tweesterrenchef, tegenwoordig
horeca-adviseur, bleek nog altijd over te lopen van ideeën.

"Ik wil een eigen streetfood academy beginnen in Amsterdam Zuidoost", vertelde
hij over zijn jongste project. "Ik ga onder de daar wonende 150 nationaliteiten
op zoek naar oude familierecepten. Die moeten dan bereid worden in speciale
foodcars. Originele, gezonde en lekkere gerechtjes, vanaf 3,50 euro. Zoals je in
Indonesië op straat een bananenblad gevuld met rijst en groente kunt kopen."

Zijn project moet vooral jongeren van hun uitkering af helpen. "We kunnen
Kip-caravans ombouwen! Tacowedstrijden organiseren! Er een televisieprogramma
van maken!", zo brainstormde hij enthousiast voort. "Maar ik moet het eerst nog
rond krijgen met de gemeente."

Gijsbert Bianchi, voorzitter sector Restaurants bij Koninklijke Horeca
Nederland, was in elk geval positief over de toekomst van de horeca, met het
nieuwe kabinet. "De hardwerkende Nederlanders staan voorop. Nou, dat zijn wij!
De horeca is ook een stuk cultuur. Maar wij hebben het wel altijd zonder
subsidie gedaan."

LOAD-DATE: October 12, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              48 of 173 DOCUMENTS



                                  De Telegraaf

                            13 oktober 2010 woensdag

'Wachtgeld, wanneer snappen de politici het wel?'

SECTION: WATUZEGT; Blz. 6

LENGTH: 909 woorden


Onze politici staan er weer fraai op. Het is crisis, we moeten bezuinigen,
ontslagvergoedingen zijn flink versoberd en de pensioenen zijn niet meer
gegarandeerd. Gelukkig hebben onze politici daar geen last van. Een gaat na haar
vertrek uit de Kamer lekker rondfietsen in de wereld en strijkt wachtgeld op,
totdat iemand erachter komt. Een ander snoept lekker mee na eerst voor zichzelf
een baan geregeld te hebben en nog een ander krijgt twee jaar wachtgeld na vier
maanden werk. Respons van hun partij? De wachtgeldregeling is democratisch tot
stand gekomen. Maar de burger heeft er geen inspraak in heeft gehad. Alle drie
de aangehaalde voorbeelden betroffen overigens linkse partijen die stellen op te
komen voor de minderbedeelden. En nog snapt men in de politiek niet waarom de
afstand met de burger zo groot is, er geen vertrouwen is in die politiek en men
massaal wegloopt naar de PVV.

Haarlem, Gerard van Stijn

Pensioenrisico

Nadat de overheid al een greep had gedaan in de pensioenkas van het ABP staat nu
de grootste diefstal van na de oorlog gepland: het beleggingsrisico voor
pensioen komt geheel bij de begunstigde te liggen waardoor je voor je oude dag
afhankelijk wordt van de gelukkige hand van beursspeculanten. Decennialang was
het credo van fondsbeheerders dat beleggen een kwestie is van lange termijn. De
pensioenfondsen overleefden reeds vele crashes, de beurs staat nu op een
redelijk niveau en de rente zal ook wel weer eens oplopen. Nog nooit was het
afdekken van risico zo gemakkelijk. Toch wordt nu, met goedvinden van de
vakbonden, de grondslag onder het pensioenstelsel weggeslagen. En het kabinet
heeft al gezegd het 'diefstalakkoord' zonder meer goed te keuren. Een schande
die zijn weerga niet kent en een verschutting voor een beschaafd land.

Bergen op Zoom, Kees Rooke

Jakkeren

Ook zonder het veroorzaken van ongelukken is de onbesuisd jakkerende
scooterrijder een plaag op het fietspad. En dan vooral het snel groeiende
peloton snorfietsbestuurders dat met stevig opgevoerde scooters, vrij van
helmplicht, een gevaar voor anderen én zichzelf vormt. Die snelheidsdrift is
bijna inherent aan de jeugd, dus waarom laat de overheid niet toe dat 16- en
17-jarigen op een lichte 125cc-motor of -scooter aan het verkeer deelnemen. Ze
krijgen dan een gedegen rijopleiding, kunnen op weg met een voertuig dat op
hogere snelheden is gebouwd en ze zijn van de fietspaden verdwenen. Ook komen ze
later beter voorbereid en met meer ervaring achter het stuur van een auto of
zwaardere motor.

Vaassen, Hans Koopman

Made in China

Zolang er op onder meer Delfts blauw 'made in China' staat zou ik maar niet te
veel drukte maken over in het buitenland geproduceerde Goudse en Edammer kaas.

Tuitjenhorn,

Marja van der Graaf

Discriminatie

Een stel bedrijfsleiders van Albert Heijn is veroordeeld tot een voorwaardelijke
straf van 1250 euro (Tel. 12/10). Dit vanwege het vermeend discrimineren van
Marokkanen door aan te geven dat zij niet aangenomen mogen worden. In Nederland
is het nu eenmaal verboden te discrimineren op afkomst, geloof en geslacht.
Vreemd eigenlijk dat het dan schijnbaar geen probleem is dat bij
personeelsadvertenties van de overheid (o.a. de politie) al jaar in jaar uit
staat dat allochtonen en vrouwen de voorkeur genieten. Schijnbaar kan dus alleen
de allochtone Nederlander gediscrimineerd worden in dit land... De autochtone
Nederlander moet zich aanpassen en vooral niet zeuren.

Purmerend,

M. de Nijs

Trekhaak

Aan de foto bij het bericht 'Politie kiest volkswagens' (Tel. 12/10), valt mij
op dat onze hermandad de wagens met een trekhaak uitrust die gemonteerd is op
een plaats waar de gewone burger voor wordt bekeurd, namelijk voor de
kentekenplaat. Is dit omdat een normale trekhaak goedkoper is dan een
demontabele, of gewoon om reden van 'mij maken ze toch niets'?

Noordwolde, E. Postma

Moraal

Eens in de vijf jaar moet mijn man naar de kno-arts voor controle en ter
vervanging van zijn gehoortoestellen. Vorig jaar februari was het weer tijd, en
was er de regeling dat de 1700 euro eigen bijdrage aftrekbaar was van de
belasting. Maar wat blijkt? Wij zijn aow'ers en betalen dus te weinig belasting
om voor deze regeling in aanmerking te komen. De moraal van de belasting:
'Leuker kunnen we het niet maken voor uitsluitend de rijken.'

Hilversum, mevr. Kroon

Roekeloos

Het is niet zo dat alleen scooters roekeloos rijgedrag vertonen (Tel. 12/10).
Zelf rijd ik ruim drie jaar scooter en ik heb slechts één aanrijding gehad;
veroorzaakt door een fietser. De dame in kwestie 'vergat' voorrang te verlenen
en wordt desondanks in bescherming genomen door de Nederlandse wet. Het gevolg:
nauwelijks schadevergoeding. Nog een gevalletje van roekeloos rijden: door
automobilisten van de weg (in een 50 km-zone) gedrukt worden met de woorden:
'Jij hoort op het fietspad!' Dan vraag ik me toch af: wie rijdt hier roekeloos?

Noordwijk (ZH),

Melanie van de Westelaken

Bezem

Geweldig, hoe een briefschrijver zijn gevoelens beschrijft over de nieuwe bezem
door de linkse hobby's (WUZ, 12/10).Ook hij durft bijna niet te geloven dat er
eindelijk een andere wind gaat waaien in dit door links decennialang verziekte
land. Maar wat een afknapper dat er ten slotte ook een zure brief volgt waarin
Ivo Opstelten als een graaier wordt neergezet. Enig idee wat een moeilijke
afweging het voor de heer Opstelten moet zijn geweest om zo'n ondankbare taak op
zich te nemen? Om dan zo bejegend te worden lijkt mij zwaar onverdiend.

Boskoop, Th.H. Bouwmeester

LOAD-DATE: October 12, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              49 of 173 DOCUMENTS



                                  De Telegraaf

                            9 oktober 2010 zaterdag

'Waar maakt China zich druk om?'

SECTION: WATUZEGT; Blz. 2

LENGTH: 799 woorden


Vat het gunstig op. De wereldzaken zijn zich weer op de oude, bekende manier aan
het afwikkelen: China protesteert dat een activist de Nobelprijs krijgt en dus
positief in het nieuws komt en dus dat het Chinese beleid negatief in dat nieuws
komt. Echter, de Nobelprijs voor de vrede is al niets meer waard sinds de
ayatollah Gore hem heeft gekregen voor het verspreiden van zijn demagogische
larie. Niemand neemt het nog serieus, dus waar maakt China zich druk om?

Oostzaan, Marco Ooijer

Voorgelogen

Fantastisch dat Liu Xiaobo, mensenrechtenactivist, die in China elf jaar moet
zitten, de Nobelprijs voor de vrede heeft gekregen. Het Nobelcomité heeft zich
niet laten ringeloren door de Chinese dictatuur die ook andere landen haar wil
denkt te kunnen opleggen. China noemt het een klap in het gezicht. Welnu, China
heeft keer op keer mensen al dan niet letterlijk in het gezicht geslagen of
platgewalst. Het heeft de wereld voorgelogen dat de mensenrechten beter zouden
worden nageleefd: alleen om de Olympische Spelen veilig te stellen.

Arnhem, J. Verniers

Tranen

Nadat het stadsbestuur van Amsterdam, onder leiding van PvdA-burgemeester Flop
Cohen en wethouder Financiën Lodewijk Asscher, het geld jarenlang met bergen
uitgegeven heeft, huilt de laatste tranen met tuiten dat hij nu de tering naar
de nering moet zetten. Het is niet eerlijk, huilt hij. Ja, ja, het kan verkeren.

Amsterdam,

Carl J. Hirsch

Ongelijk

Ferrier en Koppejan hebben het steeds over 'de gelijkwaardigheid van mensen'.
Als ze dit echt menen, is er werk aan de winkel voor ze. Ze kunnen dan iets doen
aan de ongelijke behandeling van vrouwen in moslimgezinnen waar de mannen hun
vrouwen behandelen als 'untermenschen'. Ik wacht op hun eerste voorstel.

Leeuwarden, G.A. Panhuise

Schijn

De gewone Nederlander heeft het weer gehoord, dat zelfs de rechters niet meer
over het vermogen blijken te beschikken om in schijn recht te spreken.

Rotterdam, L. Verhoeven

Alarm

Als ik iets probeer te stelen uit een warenhuis, doet de chip in het artikel
allerlei toeters en bellen afgaan hoe diep ik het ook in mijn binnenzak verstopt
heb. Kan deze chip niet in een ov-kaart gezet worden om het alarm te laten
afgaan als ik 'bestolen' word omdat ik vergeet uit te checken?

Amsterdam, Jan van den Berg

Machtig

Michelle Obama de machtigste vrouw van de wereld (Tel. 08/10)! Dit wordt
natuurlijk vermeld om de steeds meer falende macht van haar echtgenoot te
verbloemen. De doorsnee Amerikaanse jeugd moet afvallen, dat is haar lijfspreuk.
Afslanktopvrouw van de wereld! Het blad 'Forbes' moet zijn werk maar overdoen.
Deze keuze slaat nergens op.

Sleeuwijk,

Cas Heijenk-Caspers

Gammel

Kan iemand mij vertellen hoe het mogelijk is, dat in Europa, waar we van elke
fabriek weten hoeveel gram CO2 deze mag uitstoten, er een gammel bassin giftig
slib staat, dat elk moment in elkaar kan storten en daarbij 40 vierkante
kilometer land en verschillende rivieren voor minstens een half decennium alle
leven beneemt?

Utrecht,

drs. H.P. van der

Velden

Jagen

Nu weer een belastingverdrag met Panama. Nota bene! Na tig informatieverdragen
met allerlei kleine eilandjes. De Jager blijft jagen op zwartspaarders. Koste
wat het kost. Desnoods met gestolen bewijsstukken. En natuurlijk wederom de
kinnesinnebepaling om te verhinderen dat mensen daar van een belastingvrij
pensioen gaan genieten. Dat zullen er een boel zijn in Panama. Weer een bende
SVB-controleurs die dure reisjes maken om op een mier te schieten. Amsterdam,

K. v.d. Wetering

Prioriteit

Niet alleen het optreden van de rechtbank in het proces tegen Wilders is
opvallend, maar ook van het ministerie van Justitie. Want hoe belangrijk is die
vermeende discriminatie of belediging of kwetsing van een (religieuze)
bevolkingsgroep eigenlijk. Is het werkelijk een prioriteit van de overheid om
religieuze minderheden te 'beschermen' tegen critici, terwijl het grondrecht op
veiligheid en bescherming van de burger dagelijks wordt geschonden: moord op een
juwelier, rovende bendes, stelende bankiers, krakers, etc.

Waalwijk, L.J.J. Dorrestijn

Kus

Veehouder Wim v.d. Molen (WUZ 08/10) verdient een welgemeende kus. Hij pleziert
vele door Nederland rijdende mensen, door zijn koeien in de wei te laten grazen.
Hij gunt zijn dieren echte vrijheid en ruimte en de weidevogels hebben de
koeienvlaai broodnodig vanwege de insecten. Zo vang je vele vliegen in een klap!
Op een Hollands weideschilderij lopen koeien!

C. Schipper,

Nunspeet

Regie

De grootmacht VS heeft het ministaatje Israël 'gesmeekt' de bouwstop van
woningen op de Palestijnse Westoever te verlengen. Netanjahoe weigert (Tel.
04/10). Afgrijselijk. Alleen als de VS bij monde van Barack Obama zich ontdoen
van de joodse lobby en de regie nemen in het conflict Israël versus de
Palestijnen, kan er gewerkt worden aan een constructieve oplossing.

Amstelveen, Ton Batenburg

LOAD-DATE: October 8, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              50 of 173 DOCUMENTS



                                  De Telegraaf

                            9 oktober 2010 zaterdag

Wie wil peperduur;
"Liever winkelpassage met Bijenkorf, appartementen, terrasjes en grotere
parkeergarage"

SECTION: FEATURE; Blz. 7

LENGTH: 1625 woorden


E HEBT HET FORUM ROMANUM, het Romeinse marktplein dat in de oudheid het hart van
de stad vormde en nog steeds de grootste toeristische trekpleister is. In
Groningen start in 2011 aan de oostzijde van de Grote Markt de bouw van het
Groninger Forum. Een omstreden gebouw met Italiaanse allure, dat van het plein
weer een stadshart moet maken. Tegenstanders noemen dit een links cultuurpaleis
waar de gewone burger niets heeft te zoeken en wat voor levenslange
exploitatieverliezen zorgt.    GRONINGEN,    zaterdag      Je hebt van die
gebouwen waar je na één woord weet wat er te doen is: belastingkantoor, theater,
warenhuis, bordeel. Het Groninger Forum wil bezoekers 'op speelse en
onderzoekende wijze in aanraking brengen met, en laten leren over
levensvraagstukken en grootse thema's om op die manier dwarsverbanden te laten
zien die er zijn in heden, verleden en toekomst en tussen thema's'.

Wie verzint deze prietpraat en wat wordt het nou?

De voorgeschiedenis in een notendop: de cultuurtempel komt aan de oostzijde van
de Grote Markt. Net als de noordzijde al jaren een verpauperd gedeelte van het
stadshart. Dat daar iets moet gebeuren, staat buiten kijf.

Op 17 juni 2009 stemde de Groningse gemeenteraad in meerderheid in met de bouw
van het Groninger Forum, een ondergrondse parkeergarage, een stadsplein met
terrassen (Nieuwe Markt), woningen en winkels. De kritiek richt zich op het
Forum, dat Groningen zijn grandeur moet teruggeven.

In jip-en-janneketaal: het wordt een 45 meter hoog gebouw, 16.200 m² netto
vloeroppervlak, in kalksteen opgetrokken en gaat mogelijk 80 miljoen euro
kosten.

Maar vertel nou eens eindelijk wat erin komt? Welaan, in de eerste plaats de
Centrale Bibliotheek, die nu honderd meter verderop aan de Oude Boteringestraat
is gevestigd, en het filmtheater Images, dat om de hoek zit. Voorts een
uitbreiding van het Groninger Museum. Daarnaast een grand café op de begane
grond en een restaurant op het dak. Nou ja, er komt ook een sapbar voor kinderen
en een sciencecafé. Tevens wordt een deel van het Groninger archief er
ondergebracht.

Verzet

De VVD-fractie in de Groninger gemeenteraad verzet zich met hand en tand tegen
dit 'linkse prestigeproject'. Het is de tweede partij in de stad die maar liefst
tien fracties telt. Ook de Stadspartij en de Partij voor de Dieren zijn tegen,
terwijl het CDA financiële bezwaren heeft. De SP had ook bezwaren, maar dat was
in de tijd dat ze niet in het college van B en W zat. Overigens hebben alle
pro-Forumpartijen, op D66 na, bij de laatste raadverkiezingen verloren.

Joost van Keulen (31) is de fractieleider van de VVD. Hij trekt op het terras
van stadscafé Feithhuis, dat straks het Forum als schaduwbenemende buurman
krijgt, (is daar al over nagedacht?) van leer. "Het is een speeltje van de
linkse partijen die deze stad sinds mensenheugenis regeren. Het cultuurpaleis is
voor iedereen bedoeld, maar denkt u nou werkelijk dat gewone Groningers en
ommelanders ernaartoe gaan om het archief te raadplegen, de bibliotheek of voor
een culturele film. Bovendien zijn al deze faciliteiten al in de stad gevestigd.
Het voegt dus niets toe."

Dat mag waar zijn, maar de huidige bibliotheek schijnt haar maximumcapaciteit te
hebben bereikt en bij het Groninger Museum komt een deel van de collectie het
depot niet uit wegens ruimtegebrek. Ook het filmhuis is te klein voor een
gevarieerd aanbod.

Van Keulen: "Er wordt gezegd dat de bibliotheek overvol is, maar volgens mij is
dat onzin. In dit gebouw is het café het drukst bezocht en er zit ook een
Duurzaamheidscentrum in, wat ze toch best kunnen verplaatsen. Als het Forum
omstreeks 2016 voltooid is, is een grote bibliotheek volstrekt achterhaald. Dan
lezen veel mensen vanaf een e-reader. En wat is het nut van een uitbreiding van
het archief in het Forum? Het moet een Huis van de Geschiedenis worden, maar
daar komt toch bijna niemand."

Uitbreiding van het mooie Groninger museum dan?

Van Keulen: "Directeur Kees van Twist zegt geen ruimte meer te hebben om zijn
gehele collectie tentoon te stellen, maar hoever moet je met cultuur gaan? Het
museum is een trekpleister en van groot belang voor onze stad, maar kost de
belastingbetaler in Groningen nu al 2,5 tot 3 miljoen aan exploitatieverlies per
jaar en volgend jaar wordt het ook nog opgeknapt."

De gemeente stelde in 2005, dat een ruime meerderheid van de Groningers zich
tijdens een referendum achter de plannen heeft geschaard. Dat lijkt ons een al
te optimistische inschatting. Slechts 40% deed mee aan de volksraadpleging en
daarvan stemde een krappe meerderheid van 53,4% voor. Het wordt dus een soort
gedoogpaleis. Van Keulen: "Wij stemden indertijd ook voor dat referendum, maar
op voorwaarde dat er particuliere investeerders zouden worden aangetrokken, maar
niemand heeft zich gemeld. Bovendien was tijdens het referendum volstrekt niet
duidelijk dat het zo veel geld zou kosten. Als we nu aan de Groningers vragen
wat ze van de plannen vinden, kon de uitkomst wel eens heel anders zijn. De
kosten worden nu gedragen door de gemeente, de provincie en door het Europees
Fonds voor Regionale Ontwikkeling."

Het gemeentebestuur verwacht ruim 1,7 miljoen bezoekers in het Groninger Forum.
Dat is toch geen kattenpis?

Van Keulen: "Dat lijkt fantastisch, maar daarvan komen er nu al 700.000 in de
bibliotheek die wordt verplaatst. Externe bureaus verwachten dat van de zes
miljoen toeristen die de binnenstad jaarlijks aandoen minstens 10% een bezoek
brengt aan het Forum om zich te laten informeren over het laatste nieuws, om een
boek te lezen, een film te bezoeken of een expositie te bekijken. Het wordt ook
de huiskamer van de stad, waar je je laptop kunt openklappen en kunt
internetten. Nou, over drie jaar kun je overal in de stad draadloos internetten.
Volgens mij komen de meeste bezoekers even een kijkje nemen, een kopje koffie
drinken en zijn dan weer weg."

Het is al jaren een en al ellende met de Grote Markt. De kant met de cafés is
top, maar de rest flop. Van Keulen: "Dat moet veranderen. Waarom geen mooie
winkelpassage, een aantrekkelijk warenhuis, bijvoorbeeld een nieuwe vestiging
van De Bijenkorf, betaalbare appartementen, terrasjes en een grotere
parkeergarage en met steun van particuliere investeerders gebouwd? Dan hou je
een hoop geld in je zak, want door het volledig gesubsidieerde Forum zal de stad
elk jaar worden opgezadeld met een exploitatietekort van 2,5 miljoen euro en dat
voor een toplocatie."

We bestellen in het stadscafé de Westerwijtwerder gehaktbal met duimafdruk van
de molenaar, met stopverf, roodlof en Marne mosterdsaus en kijken nog even in de
brochure en lezen: "Het Groninger Forum wil verleiden en de jonge bezoeker op
speelse wijze in aanraking brengen en laten leren over levensvraagstukken en
grootste thema's." Op dat moment passeert een aantal leuke dames in opwaaiende
zomerjurken. Van Keulen zegt: "Het verleiden kan volgens mij een stuk
goedkoper."

Elitair

De liberaal stelt vast: "Als het geld in de gemeente tot aan de plinten klotst,
kan ik me zo'n gebouw misschien voorstellen, maar nu kun je toch niet begrijpen
dat er 80 miljoen wordt geïnvesteerd in een elitair cultuurpaleis dat volgens
mij geen toegevoegde waarde heeft. Het is een links spelletje om de burger her
op te voeden en daar moeten wij niets van hebben."

Wat een politieke ophef in deze toch oh zo gezellige universiteitsstad. Een dag
voordat we met Van Keulen spreken, noemt wethouder Karin Dekker van GroenLinks
op Twitter het aanstaande kabinet Bruin-1, daarmee verwijzend naar de
fascistische bruinhemden van de NSB. "Een schandalige opmerking. Hoe kun je zo
dom zijn?" zegt de fractievoorzitter.

Hij waarschuwt: "Dit is nog maar het begin van de clash tussen links en rechts:
er moet ook een regiotram komen die ruim 300 miljoen gaat kosten en daar zijn de
meningen ook sterk over verdeeld. Voordat u het weet, bent u hier weer terug
voor een reportage."

Bas van Kampen is directeur van het Groninger Forum. Ondanks een zware
verkoudheid wil hij graag reageren op de critici. "Ik heb toch het gevoel dat de
VVD deze strijd uit louter electoraal oogpunt voert. Ik heb diverse keren met de
vorige fractieleider Betty de Boer, nu VVD-Kamerlid, gesproken. Ik kreeg steeds
de indruk dat ik haar redelijk kon overtuigen, maar eenmaal buiten was ze weer
faliekant tegen."

Volgens hem is verhuizing van de diverse instellingen beslist noodzakelijk. Hij
vindt het begrijpelijk dat particuliere investeerders nu nog niet meedoen, want
zij willen eerst de kat uit de boom kijken. Hij verwacht evenmin een permanent
exploitatieverlies. "We hebben elke cent laten doorberekenen tot in het absurde
toe. We gaan echt niet over één nacht ijs."

Van Kampen vindt de benaming 'links cultuurpaleis' onnodig kwetsend. "Kijk, het
is pas mooi en lekker als je het kunt proeven. Het is dus heel makkelijk om
kritiek te leveren als het nog gebouwd moet worden. Ik denk dat in 2016 of iets
later de Groningers hartstikke trots zijn op dit gebouw. U denkt toch niet dat
ik op een mislukking uit ben? Want ik wil ook in Groningen vrij blijven
rondlopen zonder dat iedereen zegt: 'Dat is die gek van het Forum'."

Later belt Van Kampen terug en wil nog even praten over de kritiek van de
verslaggever op de wollige taal op de website. "Dat trek ik me aan, dat is veel
te ambtelijk en we hebben de meeste teksten al vereenvoudigd."

Dat is heel goed en daarom eindigen we met de tekst op het weblog van de
PvdA-raadsleden Roeland van der Schaaf en Marloes Dekker: "De ontwikkeling van
het Groninger Forum is een lokale Groningse poging om zaken als burger- en
gemeenschapszin letterlijk een plek te geven in het hart van de samenleving. Het
Forum wordt de fysieke drager van de gemeenschapszin in de 21e eeuw: virtueel en
reëel, ontspannend en uitdagend tegelijk." cultuurpaleis?

LOAD-DATE: October 8, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              51 of 173 DOCUMENTS



                                  De Telegraaf

                            9 oktober 2010 zaterdag

Nice guy

SECTION: AUTO; Blz. 11

LENGTH: 358 woorden


Opel was in vroeger jaren het automerk van 'de gewone man'. Vraag het Spaan en
Vermeegen, die er in hun Pisa een hype van maakten. Zoon, dochter, schoenmaat 42
en een Kadett voor de deur, dat was 'm. Maar Opel is niet meer gewoon. Zie alle
perikelen rond het wel/niet overgaan naar Magna Steyr, vorig jaar, maar zie ook
de daarna gevoerde bedrijfsstrategie. Iconen als Carl-Peter Forster (inmiddels
op zijn pootjes bij Tata) en 'Mr. Opel' Hans Demant (nu nota bene bij VW in
Wolfsburg werkzaam) worden aan de kant gezet en vervangen door één persoon, de
Engelse rauwdouwer Nick Reilly. Wel eens ontmoet, nice guy, zo lijkt het. Maar
ik had ook zoiets van 'je moet er geen ruzie mee krijgen'.

En dan: General Motors België. Deze week het bericht dat de Opel-fabriek in
Antwerpen definitief dichtgaat. Wás eigenlijk al in januari bekend, maar er kon
door bonden en aanverwante instanties naar een 'belangstellende koper' worden
omgekeken. Mislukt dus. En dat hadden de Belgen ook wel verwacht. Er was wat
Chinese belangstelling, maar waarom zou je als GM/Opel een eventuele concurrent
met een supermoderne Belgische fabriek in het zadel helpen? Nee, dan kun je de
boel beter ontmantelen en er iets niet-concurrerends gaan maken. Want Antwerpen
(waar al sinds 1924 GM-auto's worden gemaakt!) is/was een behoorlijk efficiënte
onderneming, waar de productiviteit hoger is/was dan in menig andere
Opel-fabriek.

Maar politiek ligt het eventjes wat anders. Die paar Opeltjes, die je nu
misschien minder aan Belgen verkoopt, betekenen niks in verhouding tot het leed
wanneer je (zeg) de Duitse fabriek in Eisenach zou sluiten. Mevrouw Merkel na
alle verleende steun boos, publieke opinie tegen je. Nee, dat kunnen we we beter
niet doen... Trouwens, Nick Reilly? Inderdaad, Engelsman en voorheen opperhoofd
van GM Daewoo. Zou hij met het lumineuze idee zijn gekomen om ook de (minder
rendabele) Engelse Vauxhall-fabriek in Ellesmore Point maar gewoon open te
laten? En de in eerste instantie voor Antwerpen bedoelde kleinere
Opel/Chevrolet-SUV in Zuid-Korea te gaan bouwen? Hoe zat dat ook al weer met dat
hemd en die rok? O ja, familie heeft een streepje voor.

LOAD-DATE: October 8, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              52 of 173 DOCUMENTS



                                  De Telegraaf

                             8 oktober 2010 vrijdag

Hockeyclub van het gewone volk;
Unieke vereniging opgericht op Zuid

SECTION: METROPOOLROTTERDAM; Blz. 31

LENGTH: 314 woorden


Van onze Rotterdamse redactie      ROTTERDAM, vrijdag      De eerste écht
Rotterdamse hockeyclub. Zo noemt initiatiefnemer Paul Veldhuijzen 'zijn'
Hockeyclub Feijenoord, die zondag officieel van start gaat op een speelveld in
Rotterdam-Zuid. Bij deze vereniging geen Jan-Maartens of Anne-Fleurs, maar
Mohammeds en échte Fatima's.

Veldhuijzen kwam op het idee een hockeyclub op te richten op Zuid toen hij voor
zijn werk op het ROC Zadkine in aanraking kwam met jongeren uit de
Afrikaanderbuurt. "Hier wonen waanzinnig veel kinderen, maar het is net of deze
deelgemeente is overgeslagen als het om sportclubs gaat", aldus Veldhuijzen, die
zelf hockeyt bij de chique vereniging Leonidas.

Hij sloeg de handen ineen met Rotterdam Sportsupport en Pact op Zuid, en begon
in maart dit jaar met een instuif op vrijdagmiddag. "We zijn begonnen zonder
juiste accommodatie", realiseert hij zich. "We hebben geen grasveld of
kunstgrasveld en al helemaal geen clubhuis."

De trainingen vonden en vinden plaats op een miniveldje bij een speeltuin op het
Afrikaanderplein. "En dat is best wel een succes", zegt Veldhuijzen. "Het is
elke vrijdag volle bak met zeker 25 kinderen. En vaak staan er ook nog kinderen
langs de kant te wachten tot ze mee kunnen doen." De kinderen zijn van Turkse,
Marokkaanse, Surinaamse, Pakistaanse, Oost-Europese én Nederlandse komaf. "De
eerste echt representatieve hockeyvereniging van Rotterdam", meent Veldhuijzen.

Aanstaande zondag vindt de officiële kick-off van de nieuwe club plaats onder
toeziend oog van burgemeester Ahmed Aboutaleb. Feijenoord heeft nu bijna 50
leden. Om aanspraak te kunnen maken op een accommodatie zijn er echter nog veel
meer nodig. Die hoopt de club te vinden onder de ouders van de kinderen, die
vanaf volgende maand kunnen komen trainen.

Het is de bedoeling om vanaf volgend jaar september competitie te gaan spelen
met de jongste kinderen.

LOAD-DATE: October 8, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              53 of 173 DOCUMENTS



                                  De Telegraaf

                             8 oktober 2010 vrijdag

Hockeyclub van het gewone volk;
Unieke vereniging opgericht op Zuid

SECTION: METROPOOLROTTERDAM; Blz. 31

LENGTH: 314 woorden


Van onze Rotterdamse redactie      ROTTERDAM, vrijdag      De eerste écht
Rotterdamse hockeyclub. Zo noemt initiatiefnemer Paul Veldhuijzen 'zijn'
Hockeyclub Feijenoord, die zondag officieel van start gaat op een speelveld in
Rotterdam-Zuid. Bij deze vereniging geen Jan-Maartens of Anne-Fleurs, maar
Mohammeds en échte Fatima's.

Veldhuijzen kwam op het idee een hockeyclub op te richten op Zuid toen hij voor
zijn werk op het ROC Zadkine in aanraking kwam met jongeren uit de
Afrikaanderbuurt. "Hier wonen waanzinnig veel kinderen, maar het is net of deze
deelgemeente is overgeslagen als het om sportclubs gaat", aldus Veldhuijzen, die
zelf hockeyt bij de chique vereniging Leonidas.

Hij sloeg de handen ineen met Rotterdam Sportsupport en Pact op Zuid, en begon
in maart dit jaar met een instuif op vrijdagmiddag. "We zijn begonnen zonder
juiste accommodatie", realiseert hij zich. "We hebben geen grasveld of
kunstgrasveld en al helemaal geen clubhuis."

De trainingen vonden en vinden plaats op een miniveldje bij een speeltuin op het
Afrikaanderplein. "En dat is best wel een succes", zegt Veldhuijzen. "Het is
elke vrijdag volle bak met zeker 25 kinderen. En vaak staan er ook nog kinderen
langs de kant te wachten tot ze mee kunnen doen." De kinderen zijn van Turkse,
Marokkaanse, Surinaamse, Pakistaanse, Oost-Europese én Nederlandse komaf. "De
eerste echt representatieve hockeyvereniging van Rotterdam", meent Veldhuijzen.

Aanstaande zondag vindt de officiële kick-off van de nieuwe club plaats onder
toeziend oog van burgemeester Ahmed Aboutaleb. Feijenoord heeft nu bijna 50
leden. Om aanspraak te kunnen maken op een accommodatie zijn er echter nog veel
meer nodig. Die hoopt de club te vinden onder de ouders van de kinderen, die
vanaf volgende maand kunnen komen trainen.

Het is de bedoeling om vanaf volgend jaar september competitie te gaan spelen
met de jongste kinderen.

LOAD-DATE: October 8, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              54 of 173 DOCUMENTS



                                  De Telegraaf

                            7 oktober 2010 donderdag

Zoetermeer schrapt steun monumenten;
Pandbezitters vrezen verval cultureel erfgoed

SECTION: HAAGLANDEN; Blz. 39

LENGTH: 366 woorden


Van onze Haagse redactie      ZOETERMEER, donderdag      Eigenaren van
monumentale panden in Zoetermeer zijn verontwaardigd dat de gemeente van plan is
de subsidie voor onderhoud aan hun panden stop te zetten. Ze vrezen dat zo het
culturele erfgoed wordt aangetast. Door de maatregel zal waarschijnlijk vaker
voor de goedkoopste oplossing gekozen worden.

"Daar komen ze nu mee. Ik heb net twee dakkapellen op mijn woning laten zetten
en er gaan nog wat onderhoudsklussen volgen", briest ir. Van Veen, eigenaar van
een fraaie woning aan de Vlamingstraat. "Ik had voor iets meer geld prachtige
kunststof kozijnen kunnen kopen, maar omdat dat niet authentiek is, heb ik dat
niet gedaan. Ik ga evengoed kijken of en hoe ik nu die andere klussen ga laten
uitvoeren." Hij noemt het een 'onverstandige beslissing' van de gemeente.

Paul Geelen van de Eerste Stationsstraat is het roerend met hem eens. "Het wonen
in een monument is prijzig. De kosten voor onderhoud zijn hoger dan voor andere
panden. Doordat de gemeente meebetaalde waren we in staat om voor de duurdere
oplossingen te kiezen, die het beste pasten bij de sfeer van de woning. Dat kan
straks niet meer."

Hij snapt ook niet dat het college van B en W juist deze subsidies wil
stopzetten. "In het regeerakkoord staat dat het cultureel erfgoed heel
belangrijk is en dat daar niet op gekort moet worden."

Tot nu toe was het zo dat eigenaren van woonhuizen maximaal veertig procent van
hun onderhoudskosten vergoed konden krijgen, tot een maximum van 1500 euro voor
winkels en woonhuizen en 3000 euro voor boerderijen, bedrijfspanden en kerken.

De begroting van de gemeente Zoetermeer voor 2011-2014, die gisteren
gepresenteerd werd, draait vooral om bezuinigen. Naast dat de subsidie voor
monumenten vervalt, wordt er ook drastisch gesneden in het ambtenarenapparaat.
Maar ook de gewone burger gaat last krijgen van de bezuinigingen van zes miljoen
per jaar.

Zo wordt volgend jaar het klein chemisch afval niet meer opgehaald. Daarnaast
gaat de kwaliteit van het onderhoud aan wegen en groen omlaag en verschijnt het
Zoetermeer Magazine minder vaak. De begroting van 2011 is weliswaar sluitend,
maar voor de jaren daarna zijn er nog flinke gaten.

LOAD-DATE: October 6, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              55 of 173 DOCUMENTS



                                  De Telegraaf

                            2 oktober 2010 zaterdag

Minachting

SECTION: TVACTUEEL1; Blz. 16

LENGTH: 795 woorden


De progressieve elite is nooit sterk geweest in de associatie met de gewone man.
De hardwerkende schoonmaker, verpleegster, vuilnisman, machinebankwerker,
schilder, lasser of metselaar worden hooguit geëerd als stemvee als er weer eens
verkiezingen zijn, maar zodra die voorbij zijn, worden ze weer met minachting
bekeken. Anil Ramdas, een aardige jongen die gezien zijn eruditie en
intelligentie ver boven de mensen staat, scheef in een column op de site van het
Vlaamse debatcentrum: "Wat kun je zeggen van de meeste Telegraaflezers, SBS 6-
en RTL-kijkers en PVV-stemmers dan dat ze boers, onbehouwen, ruw, plat, vulgair,
ordinair en ongemanierd zijn?" Nu mag wat mij betreft elke columnist mits goed
geschreven beweren wat hij wil, beledigen naar hartenlust en het van mijn part
ook nog niet zo nauw nemen met de feiten.

Zelf werd ik ooit door Youp van 't Hek in een column crimineel genoemd. omdat ik
als baas van RTL verantwoordelijk was voor belspelletjes, waartegen de mensen
die een bescheiden gokje wilde wagen door de elite beschermd moesten worden. Of
die keer dat een columnist van een christelijk progressief dagblad het
onmogelijk achtte dat de directeur van een commerciële omroep een boek las.
Dolle pret bij mijn gezinsleden als ik, die nog geen vlieg kwaad doe en zonder
overdrijving een boekenwurm kan worden genoemd, deze columns luid aan de
eettafel voorlas. De lezers van deze krant, noch de kijkers naar commerciële tv,
noch de stemmers op de PVV, hoeven zich dus niet aangesproken te voelen door een
elitair columnist die zo veel registers opentrekt om ze te beledigen dat het
weer komisch wordt. Jaren geleden mocht ik samen met de voorzitter van de VPRO
spreken voor een zaal vol ambtsdragers van de PvdA. Ministers, Kamerleden,
burgemeesters en raadsleden van socialistische huize applaudisseerden luid toen
de VPRO-voorzitter zei: "Laat de commerciëlen de rotzooi maar maken, dan doen
wij wel het kwaliteitswerk." Ik verbaasde mij erover dat deze sociaaldemocraten
met minachting keken naar de miljoenen werkenden die na een dag hard ploeteren
eens lekker willen ontspannen bij een vrolijk nietszeggend amusementsprogramma.
Ontspanning na een dag hard werken is misschien nog wel van groter
maatschappelijk belang dan het kijken naar een mooie documentaire, was mijn
stelling. Ik moet het overtuigend gebracht hebben, want ook mij viel toen een
ovatie ten deel.De progressieve elite is nooit sterk geweest in de associatie
met de gewone man. De hardwerkende schoonmaker, verpleegster, vuilnisman,
machinebankwerker, schilder, lasser of metselaar worden hooguit geëerd als
stemvee als er weer eens verkiezingen zijn, maar zodra die voorbij zijn, worden
ze weer met minachting bekeken. Anil Ramdas, een aardige jongen die gezien zijn
eruditie en intelligentie ver boven de mensen staat, scheef in een column op de
site van het Vlaamse debatcentrum: "Wat kun je zeggen van de meeste
Telegraaflezers, SBS 6- en RTL-kijkers en PVV-stemmers dan dat ze boers,
onbehouwen, ruw, plat, vulgair, ordinair en ongemanierd zijn?" Nu mag wat mij
betreft elke columnist mits goed geschreven beweren wat hij wil, beledigen naar
hartenlust en het van mijn part ook nog niet zo nauw nemen met de feiten. Zelf
werd ik ooit door Youp van 't Hek in een column crimineel genoemd. omdat ik als
baas van RTL verantwoordelijk was voor belspelletjes, waartegen de mensen die
een bescheiden gokje wilde wagen door de elite beschermd moesten worden. Of die
keer dat een columnist van een christelijk progressief dagblad het onmogelijk
achtte dat de directeur van een commerciële omroep een boek las. Dolle pret bij
mijn gezinsleden als ik, die nog geen vlieg kwaad doe en zonder overdrijving een
boekenwurm kan worden genoemd, deze columns luid aan de eettafel voorlas. De
lezers van deze krant, noch de kijkers naar commerciële tv, noch de stemmers op
de PVV, hoeven zich dus aangesproken te voelen door een elitair columnist die zo
veel registers opentrekt om ze te beledigen dat het weer komisch wordt. Jaren
geleden mocht ik samen met de voorzitter van de VPRO spreken voor een zaal vol
ambtsdragers van de PvdA. Ministers, Kamerleden, burgemeesters en raadsleden van
socialistische huize applaudisseerden luid toen de VPRO-voorzitter zei: "Laat de
commerciëlen de rotzooi maar maken, dan doen wij wel het kwaliteitswerk." Ik
verbaasde mij erover dat deze sociaaldemocraten met minachting keken naar de
miljoenen werkenden die na een dag hard ploeteren eens lekker willen ontspannen
bij een vrolijk nietszeggend amusementsprogramma. Ontspanning na een dag hard
werken is misschien nog wel van groter maatschappelijk belang dan het kijken
naar een mooie documentaire, was mijn stelling. Ik moet het overtuigend gebracht
hebben, want ook mij viel toen een ovatie ten deel.

LOAD-DATE: October 1, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              56 of 173 DOCUMENTS



                                  De Telegraaf

                             1 oktober 2010 vrijdag

HET ROER GAAT OM;
Oppositie vreest verdeeldheid

SECTION: VOORPAGINA; Blz. 1

LENGTH: 851 woorden


Van onze parlementaire redactie      DEN HAAG, vrijdag      De hardwerkende
Nederlander zal de komende jaren weinig in de portemonnee voelen van de
megabezuinigingen, die het aanstaande kabinet-Rutte op stapel heeft staan. Voor
werknemers is er over de hele linie gemeten zelfs koopkrachtbehoud, waar
uitkeringsgerechtigden en 65-plussers wel moeten inleveren.

Dat is het gevolg van de nieuwe koers, die de coalitie van VVD, PVV en CDA wil
inslaan. Volgens de aankomende premier is het hoog tijd "dit land terug te geven
aan de hardwerkende Nederlander, terug te geven aan de vakmensen, terug te geven
aan de mensen die er uiteindelijk voor zorgen dat we in dit land vooruit kunnen
komen."

Tweeverdieners met een bruto jaarinkomen boven 32.000 euro zullen de komende
vier jaar geen koopkrachtverlies lijden en dat zelfde geldt voor alle werkende,
alleenstaande ouders. De groep alleenverdieners komt er minder goed af. Tot
64.000 euro moet er worden ingeleverd.

De koopkrachtplaatjes verrassen met het oog op de 16 miljard euro aan
bezuinigingen die het komende minderheidskabinet, dat het motto 'vrijheid en
verantwoordelijkheid' voert, per saldo wil opbrengen om het enorme gat in de
overheidsfinanciën terug te dringen. De oplossing wordt vooral gezocht in
keiharde bezuinigingen in de overheidsuitgaven in plaats van het verhogen van de
lasten voor burgers en bedrijven.

Zo gaat het mes diep in onder meer subsidies, uitkeringen, het openbaar bestuur,
de publieke omroep en ontwikkelingshulp, gaat de aow-leeftijd in 2020 omhoog
naar 66 jaar en worden de zorgkosten ingeperkt. "We schuiven geen rekeningen
door naar toekomstige generaties", zei CDA-fractievoorzitter Verhagen, die nog
sneerde naar de 'slechtere' koopkrachtplaatjes van oud PvdA-minister Bos.

Ouderenzorg

Extra geld is er onder meer voor ouderenzorg. Ook wordt er fors geïnvesteerd in
veiligheid en gaan de eisen die aan nieuwkomers worden gesteld, flink omhoog.
Dit laatste vooral tot vreugde van PVV-leider Wilders, die sprak van
verstrekkende, positieve gevolgen voor Nederland. "Eindelijk gaat de gewone
burger centraal staan", zei hij.

Ondanks alle ingrepen zijn er weinig grote structurele hervormingen
aangekondigd. De regels voor zowel uitkeringsgerechtigden als wajongers en
bijstandsmoeders worden weliswaar aangescherpt en aan de bevoorrechte positie
van ambtenaren wordt een einde gemaakt, maar het ontslagrecht wordt niet
versoepeld en de ww-duur blijft ongewijzigd. Ook blijft de hypotheekrenteaftrek
intact. De huurmarkt gaat wel op de schop. Voor huishoudens met lagere inkomens
blijft de huurstijging beperkt tot het inflatiepeil, maar voor mensen met een
jaarinkomen boven 43.000 euro kan de huur harder oplopen, tot maximaal 5 procent
boven de inflatie.Dat is het gevolg van de nieuwe koers die de coalitie van VVD,
PVV en CDA wil inslaan. Volgens de aankomende premier is het hoog tijd "dit land
terug te geven aan de hardwerkende Nederlander, terug te geven aan de vakmensen,
terug te geven aan de mensen die er uiteindelijk voor zorgen dat we in dit land
vooruit kunnen komen".

Tweeverdieners met een bruto jaarinkomen boven 32.000 euro zullen de komende
vier jaar geen koopkrachtverlies lijden en datzelfde geldt voor alle werkende,
alleenstaande ouders. De groep alleenverdieners komt er minder goed af. Tot
64.000 euro moet er worden ingeleverd.

De koopkrachtplaatjes verrassen met het oog op de 16 miljard euro aan
bezuinigingen die het komende minderheidskabinet, dat het motto 'vrijheid en
verantwoordelijkheid' voert, per saldo wil opbrengen om het enorme gat in de
overheidsfinanciën terug te dringen. De oplossing wordt vooral gezocht in
keiharde bezuinigingen in de overheidsuitgaven in plaats van het verhogen van de
lasten voor burgers en bedrijven.

Zo gaat het mes diep in onder meer subsidies, uitkeringen, het openbaar bestuur,
de publieke omroep en ontwikkelingshulp, gaat de aow-leeftijd in 2020 omhoog
naar 66 jaar en worden de zorgkosten ingeperkt. "We schuiven geen rekeningen
door naar toekomstige generaties", zei CDA-fractievoorzitter Verhagen, die nog
sneerde naar de 'slechtere' koopkrachtplaatjes van oud-PvdA-minister Bos.

Ouderenzorg

Extra geld is er onder meer voor ouderenzorg. Ook wordt er fors geïnvesteerd in
veiligheid en gaan de eisen die aan nieuwkomers worden gesteld, flink omhoog.
Dit laatste vooral tot vreugde van PVV-leider Wilders, die sprak van
verstrekkende, positieve gevolgen voor Nederland. "Eindelijk gaat de gewone
burger centraal staan", zei hij.

Ondanks alle ingrepen zijn er weinig grote structurele hervormingen
aangekondigd. De regels voor zowel uitkeringsgerechtigden als wajongers en
bijstandsmoeders worden weliswaar aangescherpt en aan de bevoorrechte positie
van ambtenaren wordt een einde gemaakt, maar het ontslagrecht wordt niet
versoepeld en de ww-duur blijft ongewijzigd. Ook blijft de hypotheekrenteaftrek
intact. De huurmarkt gaat wel op de schop. Voor huishoudens met lagere inkomens
blijft de huurstijging beperkt tot het inflatiepeil, maar voor mensen met een
jaarinkomen boven 43.000 euro kan de huur harder oplopen, tot maximaal 5 procent
boven de inflatie.

LOAD-DATE: September 30, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              57 of 173 DOCUMENTS



                                  De Telegraaf

                           29 september 2010 woensdag

Keuken

SECTION: HAAGLANDEN; Blz. 33

LENGTH: 489 woorden


Meneertje, u krijgt van mij een prent! Zeventig euro, plus crisisverhoging van
vijftien procent en uiteraard administratiekosten. Zeg voor het gemak maar
honderd euro! Hoe gaat meneertje afrekenen?

- Maar agent, wat heb ik in hemelsnaam misdaan?

- U heeft het rode voetgangerslicht genegeerd! Dat pikken we niet meer,
meneertje. Zero tolerance!

- Ach agent, het verkeer staat vast, want de trams gaan aldoor vóór en ik moet
naar mijn werk. Mag ik dan tussendoor niet even snel oversteken?

- Regels zijn regels, meneertje! U krijgt gewoon een prent, geen discussie, want
mijn vrouw wil een nieuwe keuken.

- Kijk nou agent, er lopen rondom ons nog tien anderen door rood! En wat heeft
mijn probleemloze oversteek met uw keuken te maken?

- Weet u het nou nog niet, meneertje? Mijn salaris hangt af van uw bon! Hoe meer
bonnen, hoe eerder ik een nieuwe keuken heb. Als ik geen bekeuringen schrijf,
wordt dat op mijn salaris ingehouden. Salarisverhóging krijg ik alleen als ik
voldoende bekeuringen schrijf. Het loon van een agent is al niet zo hoog en u
gaat me toch zeker niet vertellen dat u mij geen salarisverhoging gunt? Want dan
moet ik hardere maatregelen nemen en geef ik u nog een extra prent wegens
belediging van een ambtenaar in functie!

- Maar wat is dat nou voor functie, mijn beste agent, als die alleen maar draait
om uw nieuwe keuken?

- Meneertje, mijn vrouw is hard toe aan die nieuwe keuken en 't zal toch ergens
vandaan moeten komen!

- Uit de zak van de gewone burger?

- Ik geloof dat u het begint te snappen, meneer. Betalen dus!

- Nou wordt het me toch te gortig, agent. Want waarom moest ik daar zojuist
oversteken? Normaal ga ik op de fiets naar mijn werk. Maar die is net gestolen!
Toen ik van de week aangifte wilde doen na mijn werk, was het bureau gesloten.
En de volgende ochtend was er niemand beschikbaar voor aangifte. Komt u volgende
maand maar even terug, gilden ze door het luidsprekertje, want ons buurtbureau
wordt dapper verdedigd!

- Meneertje, ik geef u net een bon. Werkt u nou mee aan mijn salarisverhoging of
hoe zit ´t?

- Ik durf niet anders, agent. Maar misschien bent u er eerder met uw keuken als
u die loverboys en drugsbendes eens aanpakt. Kijk, wat doet zo'n Benz 500 hier
in de Schilderswijk? Op de hoek van de Paul Krugerlaan staat altijd een Bentley
met groene koplampen verkeerd geparkeerd. Daar staat uw droomkeuken! En nu we
het er toch over hebben: mijn vrouw werd van de week lastig gevallen door
brutale snotapen op lawaaiscooters. Die trokken zomaar aan haar tas en toen ze
niet los liet, riepen ze dat ze een hoer was. Minutenlang werd ze belaagd en
uitgescholden. Ze heeft direct 112 gebeld, maar die politieauto kwam anderhalf
uur later! Mijn vraag is: moeten wij ons laten terroriseren en voor niets
meebetalen aan uw keuken?

- Ach meneertje, betaal die bon nou maar. Overal is wat en schelden doet geen
zeer!

- Als dat zo is, agent, dan vind ik u een inhalige klootzak!

jvnoord@telegraaf.nl

LOAD-DATE: September 28, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              58 of 173 DOCUMENTS



                                  De Telegraaf

                           25 september 2010 zaterdag

'Schande dat er nu nog geen drugscontroles zijn'

SECTION: WATUZEGT; Blz. 2

LENGTH: 765 woorden


Op 13 januari 1987 werd mijn dochter van 27 jaar doodgereden op de
Rijksstraatweg in Wassenaar. Ze werd frontaal geraakt door een tegenligger die
al 7 jaar verslaafd was aan de heroïne. Hij had geen rijverbod, terwijl zijn
arts ervan wist. Ik heb via allerlei instanties geprobeerd automobilisten te
laten controleren op drugs, maar zonder resultaat. De dader werd veroordeeld tot
acht maanden. Het leven van mijn dochter was afgelopen. Wij als nabestaanden
treuren nog altijd. Nu wordt er eindelijk extra geld vrijgemaakt voor
drugscontroles in het verkeer (Tel. 24/09), maar helaas duurt het nog 2 jaar
voor het zover is. Het is een schande dat het zo lang moet duren en dat de
politiebonden klagen dat het te veel werk is. Ik denk dat zij niet beseffen wat
het is om te leven met het verlies van een kind.

Henny Dormits

Schimmenspel

Bij de onderhandelingen met VVD en PVV voert het CDA een waar schimmenspel op
met Bijleveld, als secondant van Verhagen, in de hoofdrol. Bekend is dat zij een
tegenstandster van samenwerking met de PVV is en toch is zij door het CDA aan
Verhagen toegevoegd. Eerder kreeg Verhagen een dolkstoot in de rug van Klink. Is
Bijleveld de volgende sluipschutter?

Nieuwerkerk aan den

IJssel, Cees Visser

Zielig

De arme familie Nicolich is niet te benijden met hun huisvesting in het
gemeentelijke monument Rhijnshoek. Dat meen ik te begrijpen uit de uitlatingen
van woordvoerster Bredero van burgemeester Aleid Wolfsen gelet op de ligging van
het stulpje. Aan de rand van de stad aan een doodlopende weg, en dan ook nog
eens al die 'bouwdrukte' rondom het landhuis... (Tel. 23/09). Je moet maar
durven als gemeente om deze familie, na hun jammerlijk mislukte integratie, in
zo'n pandje te huisvesten!

Kamerik, B. Hoogendoorn

Flitsboete

Ik snap niet dat mensen zo negatief reageren op het flitsende deel van onze
politie. Het valt allemaal wel mee. Zo werd ik twee weken geleden op
zondagochtend om 06.06 uur op een autoweg bij Utrecht onzichtbaar op de bon
geslingerd door een kennelijk als boom verklede ordehandhaver, want een paal was
niet in beeld. Drie kilometer te hard op een doodstille weg. Wat had er wel niet
kunnen gebeuren? De straf viel mee. Je denkt meteen aan tbs of een gratis villa,
maar het was slechts 17 euro. De zes euro administratiekosten zijn ook volkomen
terecht, want bomenpakken zijn behoorlijk prijzig.

Den Haag, Frank Bekker

Kinderopvang

Is het niet geweldig dat onze politici, uit eigen wil en riant betaald, thuis
voor hun gezin kunnen gaan zorgen terwijl wij, bereidwillige werkende moeders,
straks verplicht en onbetaald thuis moeten gaan zitten? Dit is echt de wereld op
z'n kop!

Oldeholtpade,

Femke Kramer

Ierland

De vraag wanneer dit land in dezelfde positie komt te verkeren als Griekenland
(Tel. 24/09) is nog open, dat het gebeurt staat welhaast vast. Wat ik als gewone
burger niet begrijp, is dat enige jaren geleden Ierland door analisten en andere
waarzeggers de hemel in geprezen werd om de big business die daar gaande was.
Het was hét voorbeeld voor ons land! Het heilig vuur in Ierland was vast als een
strobrandje, dat dooft ook snel uit. We kunnen onze borst natmaken en de
portemonnee leegschudden. Solidariteit wordt duur betaald!

IJsselmuiden, T. Fluks

Gezellig

Geweldig zoals het linkse gemeentebestuur van Utrecht de 'gezellige'
Roma-familie Nicolich helpt. En weer heeft de PVV een aantal stemmers erbij!

Lisse, Ben Heemskerk

Wilders

De heer Wilders heeft toch een bijzonder inzicht over de vrijheid van
meningsuiting. Je zou haast zeggen kinderlijk, ikke wel en hij lekker niet.
Wilders laat zich de mond niet snoeren. Zijn goed recht in dit land, hoewel het
politiek onverstandig is. Maar zodra een ambassadeur van het grootste
islamitische land ter wereld een opmerking maakt over zijn uitspraken (Tel.
24/09), dan dient deze beste man op het matje geroepen te worden. Wilders is
verontwaardigd en zijn toorn is die van een feodale vorst. Ik heb gelukkig geen
geloof, dus ik bezie deze vertoning objectief.

Fortuna (Sp), Frans Wouterse

Schuldsanering

In een tijd dat de regering naar bezuinigingen zoekt, kan het geen kwaad ook
naar misbruik van hulpverleningsregelingen te kijken. Daarbij gaat het onder
meer om notoire oplichters die schulden maken, strafrechtelijk niet worden
aangepakt en zich na enige tijd melden bij de sociale dienst voor een uitkering
en schuldhulpverlening. Na drie jaar zijn ze schuldenvrij en blijven de
gedupeerden met de ellende zitten. Natuurlijk zijn er trieste gevallen van
overmacht, maar zolang misbruik nog (te) vaak mogelijk blijkt, kunnen de regels
best wat strenger.

Waalwijk, L.J.J. Dorrestijn

LOAD-DATE: September 24, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              59 of 173 DOCUMENTS



                                  De Telegraaf

                          23 september 2010 donderdag

'Ontzie Jan met de pet eens!';
Bezuinigen op ambtenaren, Europa en ontwikkelingshulp

SECTION: WATUZEGT; Blz. 6

LENGTH: 626 woorden


Het demissionaire kabinet-Balkenende IV presenteerde gisteren de miljoenennota
met daarin een fors aantal bezuinigingen. Beoogd premier Mark Rutte was
tevreden. Hij zag in de bezuinigingsplannen al een voorschot op de plannen die
'zijn' kabinet ook zou nemen. De meeste stemmers op de Stelling menen dat het
een begroting voor spek en bonen is.

Toch kan een grote meerderheid van de 3034 deelnemers een aantal ingrepen van
Balkenende en De Jager waarderen. Het populairst zijn 'minder geld voor het
koningshuis' en 'ingrijpen in budget inburgering'. Een minder grote meerderheid
is voor de korting op de kinderopvang en de versobering van Defensie.

Geld uitgeven wil het demissionaire kabinet ook. Daarvan kon een meerderheid
alleen de hogere uitgaven voor de politie waarderen.

Bonussen

Niet meer dan 29 procent vindt de maatregelen uit deze miljoenennota verstandige
maatregelen. En maar 5 procent van de respondenten zegt er niet door geraakt te
worden. Van degenen die wel last zullen hebben van de bezuinigingen, vindt de
helft dit niet eerlijk. Zij kozen voor het antwoord: 'Ik vind dat anderen de
last van de crisis moeten dragen.' Een respondent pleit voor een werkelijk
sociaal beleid, waarbij rekening wordt gehouden met Jan met de pet en de
bonussen, banken en de elite worden aangepakt.

De enquête geeft een vrij duidelijk beeld van waar het geld dan wel vandaan moet
komen: 'het aantal ambtenaren', 'ontwikkelingshulp' en 'Europa' scoren erg hoog.
Dit komt overeen met de stokpaardjes van Geert Wilders, die de begroting dan ook
van weinig visie vond getuigen.

Dat veel respondenten evenals Wilders denken dat het meeste geld uit de
schatkist weglekt naar alles wat uit het buitenland komt, wordt duidelijk bij de
vraag 'waar mag wat u betreft het mes in?' De PVV heeft de jaarlijkse
immigratiekosten ooit geraamd op 7,2 miljard euro, waar een respondent in zijn
reactie fijntjes aan herinnert.

Voedselbanken

Iemand houdt de 'medelanders' bovendien verantwoordelijk voor allerlei
kinderbijslagfraude, ziektekostenfraude en het opstrijken van ww. "Zonder een
racist te zijn", schrijft hij er zekerheidshalve bij. Iemand anders vindt dat de
kinderbijslag voor allochtonen moet worden afgeschaft.

Ook pleiten velen ervoor het geld binnen de landsgrenzen te houden. Geen geld
naar Europa dus, en al helemaal niet naar ontwikkelingslanden. "Daarvoor hebben
we de Postcode Loterij toch?", schrijft een deelnemer.  "Zolang wij
voedselbanken hebben, geen geld naar het buitenland." Verder menen ook veel
respondenten dat het de schatkist helpt als criminelen met een dubbele
nationaliteit het Nederlands paspoort wordt afgepakt.

Bij al deze 'rechtse' reacties waait de wind soms ineens uit een heel andere
hoek. "Ik hoop nog steeds dat er een linkse regering komt. Dus duimen maar."
Misschien dat dan de bezuinigingen op de kinderopvangtoeslag toch niet doorgaan.
PvdA-leider Job Cohen en GroenLinks-fractievoorzitter Femke Halsema maakten zich
in hun reacties op de begroting erg druk over dit punt. De stellingstemmers
niet. Het zal komen doordat driekwart van de deelnemers zich 'geheel niet'
geraakt voelt door het onderwerp. Twee derde van de respondenten is het dan ook
oneens met Cohen en Halsema.

Dat de overheid meebetaalt aan de opvang van kinderen van werkende ouders, vindt
70 procent niet nodig. "Tweeverdieners kunnen het best zelf betalen." En een
flinke meerderheid beschouwt de toeslag als een 'luxeregeling voor hoger
opgeleiden'. Ook het argument dat door het bezuinigen op de kinderopvangtoeslag
mensen getroffen worden die hard nodig zijn in de zorg en onderwijs, vindt maar
een derde steekhoudend.

Martine de Vente

Vandaag is er weer een Stelling van de Dag. U kunt eraan meedoen van 11.30 tot
15.30 uur via www.telegraaf.nl en http://www.wuz.nl.

LOAD-DATE: September 22, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              60 of 173 DOCUMENTS



                                  De Telegraaf

                          23 september 2010 donderdag

Geachte lezer

SECTION: WATUZEGT; Blz. 6

LENGTH: 216 woorden


Wangedrag loont. Dat is voor u wel duidelijk nu blijkt dat de gemeente Utrecht
een beruchte Roma-familie die veel overlast veroorzaakt, heeft gehuisvest in een
gemeentelijk monument (Tel.

22/09). "Zo, zo, daar wil ik ook wel wonen", merkt L. Wiersma uit Purmerend op
na bestudering van het landhuis op de foto in de krant. Hij vreest alleen dat
hij 'niet asociaal genoeg is' voor zo'n woning. "Die gooier van het
waxinelichtje is misschien toch niet zo gek", aldus Sander van Houten uit
Veenendaal. "Hij wil gewoon een villa en dit is zijn eerste stap op weg
ernaartoe." D. Kool uit Aalten wil weten wie de huur gaat betalen. En het gas,
water en licht. Dit is toch onacceptabel voor de belastingbetaler, vindt hij.
"Enig idee hoeveel 'gewone' Nederlanders in een hokje wonen en wél gewoon hun
vaste lasten en kosten betalen?" Ruud Klokgieter uit Woerden: "Geloof me, binnen
de kortste keren is dit pand uitgewoond zodat het de gemeente Utrecht nog eens
miljoenen gaat kosten om het op te knappen." P. Wouters uit Best zegt Sarkozy
steeds beter te snappen. "Hij heet dan wel Nicolas maar speelt geen
Sinterklaas." Voor Ronald Oor uit Utrecht bewijst dit verhaal dat 'zijn'
burgemeester, Aleid Wolfsen, geen enkel idee heeft wat er in de samenleving
speelt. "Totaal ongeschikt, wegwezen!"

Margo Stols

LOAD-DATE: September 22, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              61 of 173 DOCUMENTS



                                  De Telegraaf

                          23 september 2010 donderdag

Villa

SECTION: BINNENLAND; Blz. 3

LENGTH: 220 woorden


Voor normale mensen is het niet te bevatten dat een beruchte Roma-familie al
maandenlang in een luxevilla in Utrecht woont. In een gemeentelijk monument van
deze stad werden de mensen, die nota bene de gemeente verantwoordelijk houden
voor hun mislukte integratie, geplaatst.

Hoe kan zoiets gebeuren in een gemeente waar vele hardwerkende Nederlanders soms
acht jaar op een wachtlijst bivakkeren voordat er een woning beschikbaar komt?

Wat hier ook zo steekt, is dat een familie die zich kennelijk heeft misdragen
voor dat gedrag wordt beloond. Daar komt nog bij dat ook na publicatie over de
familie in deze krant andere media werden bedreigd. Dat zijn bepaald niet de
omgangsvormen in een fatsoenlijke samenleving.

De Utrechtse burgemeester Wolfsen zal ongetwijfeld honderd redenen aanvoeren
waarom onder zijn verantwoordelijkheid deze familie uiteindelijk toch in de
villa is gehuisvest.

In de praktijk is er gewoon sprake van willekeur, waarbij de burger die zich
keurig aan de regels houdt achter in de rij kan plaatsnemen en anderen een
voorkeursbehandeling krijgen.

Overigens staat deze affaire volledig los van de opschudding in Frankrijk waar
de Roma's door de regering worden uitgezet. Tegelijkertijd wond
Europarlementariër Van de Camp (CDA) er terecht geen doekjes om; iedere Roma die
zich misdraagt, kan vertrekken.

LOAD-DATE: September 22, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              62 of 173 DOCUMENTS



                                  De Telegraaf

                           20 september 2010 maandag

Eurlings

SECTION: BINNENLAND; Blz. 3

LENGTH: 225 woorden


Een van de weinige ministers met een acht op zijn rapport is CDA-bewindsman
Eurlings (Verkeer). Zijn voorgangsters (Peijs, Netelenbos, Jorritsma,
Maij-Weggen) hadden de mond vol van filebestrijding, maar speelden uiteindelijk
niets klaar.

Ook minister Eurlings dreigde met zijn kilometerheffing opnieuw op het verkeerde
paard te wedden, maar kwam tijdig tot het inzicht dat een dergelijk megalomaan
project onhaalbaar is en er geen draagvlak is onder automobilisten.

Daarentegen heeft de scheidend minister wel ervoor gezorgd dat er met ongekende
energie aan de verbreding van het wegen- en spoornet wordt gewerkt. Van de
snelweg A2 tot de verlenging van de A4; in het hele land worden de
infrastructurele werken, ook dankzij de noodwetgeving, versneld uitgevoerd.

De onnodige vertragingen veroorzaakt door zielige milieuorganisaties zoals
Milieudefensie, ten spijt. Met een demagogisch fanatisme frustreerden zij elke
noodzakelijke modernisering.

Eurlings kan zijn prestatie nog verbeteren als hij ook het tunnelprobleem bij de
A2 ter hoogte van Utrecht in het voordeel van de automobilist beslecht.
Hardwerkende Nederlanders mogen niet de dupe worden van een conflict tussen
bureaucraten.

Voor de volgende minister van Verkeer geldt dat hij het werk van Eurlings met
dezelfde daadkracht moet voortzetten. Afblijven van de kilometerheffing hoort
daar ook bij.

LOAD-DATE: September 19, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              63 of 173 DOCUMENTS



                                  De Telegraaf

                           13 september 2010 maandag

Chabrol bleef ver van Hollywood;
1939 -  2010

SECTION: KUNST; Blz. 15

LENGTH: 328 woorden


Van onze kunstredactie      PARIJS, maandag      Hij was een van de grondleggers
van de Franse filmstroming Nouvelle Vague in de jaren vijftig van de vorige
eeuw. Toch was de gisteren in Parijs overleden regisseur Claude Chabrol binnen
die stroming wel weer een beetje een buitenbeentje. Waar collega's als Jean-Luc
Godard en François Truffaut als ware revolutionairen de filmcultuur van de
'droomfabriek Hollywood' wilden opschudden, was Chabrol volgens eigen zeggen
vooral iemand die mooie verhalen wilde vertellen.

Voordat Chabrol zelf films begon te maken, had hij zich ontwikkeld tot een
criticus voor het vermaarde blad Cahier du Cinéma. Daarvoor schreef hij onder
meer een studie, samen met Éric Rohmer, over Alfred Hitchcock, een regisseur die
hij bewonderde.

Eenmaal zelf op de regisseursstoel maakte hij in 1958 Le Beau Serge, een drama
over een man die zijn goede vriend Serge probeert van zijn drankzucht af te
helpen. Het verhaal bediende zich al van belangrijke thema's die Chabrol
geregeld aan zou snijden in zijn oeuvre, zoals het leed van de gewone burger en
de morele druk die schuld en boete met zich meebrengen. Die film en een aantal
daaropvolgende producties vestigden zijn naam in kleine kring, maar een groot
publiek verwierf hij er niet mee. Dat kwam pas in 1968 met Les Biches, een
mysteriefilm rond twee lesbiennes die in een ingewikkelde driehoeksrelatie met
een man belanden. De invloed van Hitchcock was groot, maar voor de verlokkingen
van Hollywood zou hij nooit buigen.

Een jaar later volgde La femme infidèle; in beide films speelde zijn toenmalige
vrouw Stéphane Audran een hoofdrol. In 1978 maakte hij Violette Nozière, zijn
eerste film met Isabelle Huppert, die hij zijn leven lang zou blijven
protegeren. Zo speelde zij ook in Une affaire de femmes uit 1988 en in het zeer
goed ontvangen La Cérémonie uit 1995. Chabrol is tachtig jaar geworden en laat
uit zijn drie huwelijken twee zoons achter: acteur Thomas en filmcomponist
Matthieu.

LOAD-DATE: September 12, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              64 of 173 DOCUMENTS



                                  De Telegraaf

                           13 september 2010 maandag

Verkeersactie politie wekt veel irritatie

SECTION: BINNENLAND; Blz. 3

LENGTH: 419 woorden


Van onze verslaggevers         DEN HAAG, maandag      In de Tweede Kamer wordt
met gemengde gevoelens gereageerd op het verkeersveiligheidsoffensief dat de
Raad van Hoofdcommissarissen zaterdag in de Telegraaf aankondigde.
Automobilisten zijn geïrriteerd.

Dertigduizend agenten openen de komende vier weken de jacht op automobilisten
die zich tijdens de rit laten afleiden door hun telefoon, navigatiesysteem of
iets anders.

"Ik krijg er eerlijk gezegd een beetje jeuk van. Er is geen touw meer aan vast
te knopen", zegt VVD-kamerlid Aptroot. "Het is nog maar net bekend dat de
verkeersboetes met vijftien procent omhoog gaan en nu komt deze actie er ook nog
eens bovenop. De politie kan nu ook al gevaarlijk gedrag aanpakken."
PvdA-kamerlid Dijksma vindt het goed dat de politie aangeeft meer te gaan
toezien op de verkeersveiligheid. "Uit onderzoek blijkt dat automobilisten zich
enorm ergeren aan onveilig gedrag van mede-weggebruikers, dus een stevige actie
daartoe steunen we", zegt Dijksma. "Maar ik kan me best voorstellen dat mensen
achterdochtig raken, want de verkeersboetes gaan volgend jaar inderdaad stevig
omhoog. Dat moet de politie dus goed uitleggen", aldus de PvdA'ster.

Schatkistactie

CDA-kamerlid Van Toorenburg benadrukt dat er van een 'schatkistactie' geen
sprake kan zijn, maar dat een waarschuwingsoffensief op zich geen overbodige
luxe is. "Je ziet gewoon te veel mensen in de auto iets anders doen dan rijden.
Even een kopje koffie drinken, even twitteren, even make-up op doen etc. Ik denk
dat zo'n actie weer even een siddering door de maatschappij laat gaan en
iedereen weer even alert maakt", zegt Van Toorenburg.

Maar automobilisten hebben aan een siddering duidelijk geen behoefte, blijkt uit
de massale reacties op het plan die op de Telegraaf-website zijn binnengekomen.

"Wanneer gaan al die agenten eens de jacht openen op kleine criminaliteit en
vandalisme? Hier in Amsterdam-West moet een autobezitter ervan uitgaan dat
criminelen een of twee keer per jaar zijn auto openbreken (ruitje inslaan).
Aangifte doen heeft geen enkele zin", zo meent Bert uit Amsterdam.

Jan Haspers uit Lelystad: "Dus er kunnen zomaar 30.000 agenten worden
vrijgemaakt voor het constateren van lichte overtredingen van hardwerkende
burgers??"

Jan uit Almere meent: "Hebben de heren niet in de gaten dat door dit soort
acties het gezag van de politie afneemt. Die 30.000 agenten kunnen beter in de
onveilige buurten gaan lopen. Hier worden weer verkeerde prioriteiten gesteld.
Alleen de staatskas maar vullen."

LOAD-DATE: September 12, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              65 of 173 DOCUMENTS



                                  De Telegraaf

                           9 september 2010 donderdag

Buiten de boot door BN'ers;
Voor gewone m/v geen  plaats  meer bij Expeditie Robinson   'Ik zie elke  avond
dezelfde koppen op tv'

SECTION: REPORTAGE; Blz. 5

LENGTH: 509 woorden

SAMENVATTING

BLOEMENDAAL, donderdag Naar verwachting zullen vanavond ruim één miljoen mensen
weer afstemmen op RTL5 om de tweede aflevering van de inmiddels razend populaire
survivalserie Expeditie Robinson te bekijken. Maar binnen deze trouwe
kijkersgroep groeit de onvrede nu de kandidatenlijst louter bestaat uit bekende
Nederlanders en Belgen.

VOLLEDIGE TEKST:

"Weer een programma met beroemdheden. Waarom niet gewoon de man of vrouw in de
straat?" verzucht Marga Mulder uit Bloemendaal. En met haar vele anderen.

Sportieve Marga (49) doet aan hardlopen, schaatsen, skaten en yoga. Ze gaf zich
in het verleden vier keer op om mee te doen met Expeditie Robinson, maar
sneuvelde helaas in de voorronden. Graag zou ze zó weer proberen deel te nemen
aan het programma, maar: "In het nieuwe seizoen van Expeditie Robinson zitten
dus alleen bekende Nederlanders. Echt belachelijk! Hoeveel programma's zijn er
inmiddels wel niet met alleen maar BN'ers in de hoofdrol? We hebben net de hele
zomer elke avond om acht uur kunnen kijken naar 'Ik kom bij je eten'. Alleen
maar vaderlandse beroemdheden! Hetzelfde gebeurde in het verleden bij 'Wie is de
mol?', 'Big Brother', noem maar op."

Marga vraagt zich vertwijfeld af: "Wat is de toegevoegde waarde van al die
BN'ers op tv? Ik zit elke avond naar dezelfde koppen te kijken. Het nadeel is
bovendien dat die tv-sterren weten hoe ze met de camera moeten omgaan, zodat
elke vorm van spontaniteit is verdwenen. Bovendien kennen de meeste BN'ers
elkaar, dus de verrassing van Expeditie Robinson is er in feite af. Het gaat
niet om mij, maar ik pleit ervoor om weer ON'ers (onbekende Nederlanders) aan te
nemen", besluit Mulder strijdvaardig.

Tv-columnist Marcel Peereboom Voller van De Telegraaf is het roerend met Marga
eens. "Een ijzersterk format als Expeditie Robinson hoeft niet te worden
opgeleukt met BN'ers. Ik snap de zucht naar vernieuwing wel, maar het programma
laat al jaren met 'gewone' mensen op bijzonder fraaie wijze zien hoe een groep
functioneert onder barre omstandigheden. Zo'n 'sterreneditie', dat kan best een
keertje. Maar dan ook eenmalig, want ons land kent maar een klein vijvertje aan
BN'ers, dus je ziet steeds dezelfde gezichten. Ik erger me er overigens niet
aan: BN'ers kunnen wat mij betreft niet genoeg aan extreme situaties en
ontberingen worden blootgesteld."

Spagaat

Volgens media- en massapsycholoog Jaap van Ginneken komt dat doordat de formule
van Expeditie Robinson in een spagaat zit: "Aan de ene kant bestaat deze
reality-tv omdat jongeren zich niet kunnen identificeren met de gladgepolijste
dames en heren op het scherm, aan de andere kant is er na een tijdje toch weer
de roep om bekende gezichten. Daar identificeren wij ons mee. Die mensen zitten
in ons kastje in de hoek, net als ons konijn. Kennelijk vindt een groot deel dit
programma wel leuk, maar een ander deel niet. De tv-kijker is zelf een
tegenstrijdig mens."

Een woordvoerster van RTL Nederland kan nog niet vertellen of Expeditie Robinson
volgend seizoen zal terugkeren met de 'gewone' man of vrouw in de straat.

LOAD-DATE: September 8, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              66 of 173 DOCUMENTS



                                  De Telegraaf

                            7 september 2010 dinsdag

Ongeschikt

SECTION: GEZONDENWEL; Blz. 16

LENGTH: 490 woorden


Hoe komt het toch dat volstrekt ongeschikte mensen zo vaak op belangrijke posten
terechtkomen? Maar ook dat sollicitatiecommissies daar dikwijls een blinde vlek
voor hebben en de weeffouten in iemands sociale vaardigheden niet opmerken?

Neem nu prof. dr. J. Herre Kingma, ooit een technisch redelijk goede cardioloog
in het Antonius Ziekenhuis van Nieuwegein. Van patiënten - met hun gezeur -
hield hij niet echt, wél van vergaderen, invloed en vooral... van status. Dus
schopte hij het tot voorzitter van de Orde van medisch specialisten, om
vervolgens inspecteur-generaal te worden van de Inspectie voor de
Gezondheidszorg bij het Staatstoezicht op de Volksgezondheid. Dat was vijf jaar
lang waarlijk geen succes.

Sinds enige jaren is diezelfde Herre Kingma bestuursvoorzitter van het Medisch
Spectrum Twente, groot ziekenhuis in Enschede, en blinkt ook daar niet uit door
daadkracht. Hij heeft nu eenmaal niet het talent om mensen te motiveren, hij kan
niet met ze omgaan. Nee, 'HK' duikt het liefst ver weg in bureaucratische
verhevenheid, overgoten met een sausje van intellectueel gebeuzel.

Ook geen man dus om op te komen voor de 'gewone' man, laat staan de tientallen
gedupeerde patiënten van de in foute diagnoses grossierende neuroloog Ernst
Jansen-Steur. Hun de helpende hand te reiken en zich verdiepen in hun dagelijkse
verdriet? Hij kán het gewoon niet.

Dat de leiding van het ziekenhuis (lees: Kingma & Co) nog altijd niet de moeite
heeft genomen in gesprek te gaan met gedupeerden die schadeclaims hebben
ingediend bij 'zijn' ziekenhuis, verbaast mij dan ook niet.

Een jaar geleden werden weliswaar de behandelfouten van Jansen-Steur toegegeven,
maar Kingma & Co hielden geen vinger aan de pols bij de afhandeling van
patiëntendossiers en verzuimden actief oud-patiënten op te sporen die mogelijk
slachtoffer waren van diens praktijken.

Een onafhankelijke onderzoekscommissie, geleid door oud-CDA-senator Wolter
Lemstra, deed opnieuw onderzoek naar de wantoestanden in het Medisch Spectrum
Twente en kwam vorige week tot de keiharde slotsom dat de leiding de gedupeerden
gewoon aan hun lot heeft overgelaten. "Er is sinds 2003 geen aandacht besteed
aan de gevolgen voor de patiënten van door J.S. gemaakte fouten", luidt de
trieste vaststelling.

Een regelrechte schande en reden te over om Herre Kingma en consorten van de
stoel te trappen waar zij niet van af wilden komen om ernstig beschadigde
patiënten te helpen.

Kingma's opvolger bij de inspectie, prof. dr. Gerrit van der Wal, ooit een
gewone huisarts in een Amsterdamse volkswijk, blijkt van hetzelfde laken een
pak. Weliswaar beaamde hij afgelopen zondag in het televisieprogramma Buitenhof
dat ook zijn inspectie weinig oog heeft gehad voor de gedupeerde patiënten van
neuroloog 'Ernst J.S.', maar verder dan ,,Dit is iets wat ik mijzelf, maar ook
ons als inspectie, aanreken" kwam hij niet.

Loze woorden om tegenover de publieke opinie de schijn van schaamte op te
houden.

LOAD-DATE: September 6, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              67 of 173 DOCUMENTS



                                  De Telegraaf

                           4 september 2010 zaterdag

'Eigen nieuws, eigen invalshoeken';
Petra Grijzen en Alex de Vries vroeg uit de veren voor WAKKER NEDERLAND
'Geërgerd aan arrogantie van Hilversum'

SECTION: TVREPORTAGE; Blz. 2

LENGTH: 999 woorden

SAMENVATTING

Het zal even wennen worden voor Alex de Vries (46), die vanaf maandag
afwisselend met Petra Grijzen (32) de Wakker Nederland-programma's Ochtendspits
(Ned. 1, 07.00 tot 09.00 uur) en Avondspits (Radio 1, 18.30 tot 19.00 uur)
presenteert. Bijna twee decennia lang werkte hij voor De Telegraaf. Nu liggen de
verslaggevers van de krant van Wakker Nederland doorgaans ook niet tot de middag
op hun bed, maar even na vieren in de ochtend opstaan is héél erg vroeg. De
Vries (naar eigen zeggen geen ochtendmens...) betaalt deze prijs echter graag
voor het nieuwe avontuur. ,,De rode draad is: ik vind het ongelooflijk leuk en
ik heb er ontzettend veel zin in om dat plezier op de kijker over te brengen. Er
is ook een voordeel: zo vroeg staan er nog geen files."

VOLLEDIGE TEKST:

Het enthousiasme spettert van hem af. Met een brede glimlach verzucht hij: ,,Dat
ik ooit nog eens voor de publieke omroep zou gaan werken, wie had dat
gedacht..." Zo'n 18,5 jaar werkte hij bij de krant en het Telegraaf-bloed
stroomt nog steeds door de aderen. Dat die krant niet de grootste vriend van het
huidige publieke bestel is, is geen geheim. ,,Ik heb me ook vaak geërgerd aan de
zelfgenoegzaamheid en de arrogantie van Hilversum", voegt hij daaraan toe.

Wie verwacht dat De Vries tot in detail uitlegt hoe Wakker Nederland zich zal
onderscheiden, komt echter bedrogen uit. ,,Ga kijken en oordeel zelf. Maar
anders wordt het." Over Ochtendspits: ,,Een heel gevarieerd programma, waarbij
we niet vergeten dat de mensen net wakker zijn en dat de kijkers ook niet heel
lang voor de buis zitten. Nieuws is de kapstok, alles is live en herhalingen
proberen we zoveel mogelijk te voorkomen. Elk heel en half uur is er een
Journaal en dat gaan wij daarna niet nog een keer herkauwen."

"Eigen nieuws, eigen invalshoeken, eigen vragen. We willen op een verbaasde,
bijna naïeve manier naar het nieuws kijken. De redactie is jong, de gemiddelde
leeftijd ligt ergens tussen 25 en 30 jaar en dat is een ontzettend pluspunt. Dat
helpt om met een frisse, nieuwsgierige blik de wereld te bekijken. En weinig
geld maakt ook creatief; ons budget is niet groot. We zijn slank en slagvaardig:
de redacties van Ochtendspits, Avondspits en de wekelijkse actualiteitenrubriek
Uitgesproken WNL werken nauw samen."

,,Ochtendspits heeft elke dag een hoofdgast. Dat kan iemand zijn die het nieuws
duidt, maar ook iemand die zelf nieuws maakt. Bijvoorbeeld een politicus, een
voetbalcoach of een directeur van een multinational, maar het kan ook de bakker
op de hoek zijn als die past bij de gebeurtenissen van die dag. Ik vind het
belangrijk om de gevolgen van het nieuws in beeld te brengen. Wat betekenen de
besluiten van politiek Den Haag voor de gewone man? En je moet naar het héle
land kijken. Ik kom zelf uit Winterswijk. Toen ik in Leiden ging studeren, deden
mijn vrienden daar lacherig over. Die lol gunde ik hen, maar ik kon het niet
nalaten om te roepen: 'Weten jullie wel hoe goed het leven daar is en hoe aardig
de mensen er zijn?' De Randstad is zeker belangrijk en in Amsterdam gebeurt het
helemaal, daarom zit onze redactie ook hier. Maar er is meer, in de rest van het
land wonen ook mensen en die worden wel eens vergeten."

"Ook hebben we dagelijks een financieel/economisch blok, tussen 07.30 en 08.00
uur, met nieuws voor een hele brede groep kijkers. Zonder jargon, uitgelegd in
gewone mensentaal." De deskundigen die in het programma aan het woord komen,
zijn deels afkomstig van De Telegraaf, de krant waaruit de omroep Wakker
Nederland is voortgekomen. ,,Paul Jansen is politiek commentator, met Marijn
Jongsma praten we over financieel/economisch nieuws en John van den Heuvel is
uiteraard dé misdaaddeskundige. Maar we hebben ook andere deskundigen: advocaat
Geert-Jan Knoops voor juridische zaken, Jaap Maljers die alles weet van
volksgezondheid, arabist Hans Jansen en verkeersexpert Luc van Bessel. Onze
verslaggevers krijgen ook een prominente rol. Elke dag is er live berichtgeving
vanaf een locatie ergens in het land, waarbij het de bedoeling is dat de
verslaggevers tot 'personality's' uitgroeien."

Dat De Vries, net als zijn van BNR afkomstige collega Petra Grijzen, geen
tv-ervaring heeft, omschrijft hij als 'een klassieke uitdaging'. ,,Kennelijk
zien voorzitter Fons van Westerloo en hoofdredacteur Michiel Bicker Caarten iets
in ons en dat moeten we waarmaken. Ik hoor van iedereen dat je gewoon kilometers
moet gaan draaien en dat we dezelfde fouten als alle beginners zullen maken. Dat
het live is, zie ik als een extra uitdaging. Zoals ik al zei: de rode draad is
dat ik het ontzettend leuk vind om te doen. Het zou fantastisch zijn als naast
het brede aanbod op de avond dit land eindelijk eens volwassen ontbijttelevisie
krijgt. In Amerika staan al sinds de jaren vijftig teeveetjes op het aanrecht,
zodat de kijkers niets missen tijdens het ontbijt."

Bij De Telegraaf was De Vries aanvankelijk financieel verslaggever, de laatste
jaren volgde hij het Koninklijk Huis. Gaat hij nou zichzelf als deskundige
opvoeren als er perikelen rond het koningshuis zijn? "Zeker niet, dat boek is
dicht. Maar dat neemt niet weg dat ik het een aantal jaren met plezier heb
gedaan. Ik heb het enkele maanden geleden losgelaten en als er nu weer iets
speelt, zal ik daar met mensen over praten die het koningshuis nog steeds op de
voet volgen."

Toch nog even over de politieke kleur van Wakker Nederland: worden Ochtendspits
en Avondspits rechtse programma's? ,,Volgens mij bestaat er geen linkse of
rechtse journalistiek, alleen goeie of slechte. Maar WNL is voortgekomen uit de
schoot van De Telegraaf en daar hoort een liberaal geluid bij. Wij zullen
bijvoorbeeld eerder dan anderen stilstaan bij de regelzucht; waar lopen burgers
en ondernemers tegenaan? We blijven vragen stellen en nemen geen genoegen met
voor de hand liggende antwoorden. Als ik nu naar Radio 1 luister, bekruipt mij
het gevoel dat ze niet altijd even kritisch zijn, dat niet álle vragen worden
gesteld. Het is tijd voor een fris geluid."

LOAD-DATE: September 3, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              68 of 173 DOCUMENTS



                                  De Telegraaf

                           4 september 2010 zaterdag

DE SFINX;
EXCLUSIEF INTERVIEW  'Na boek komt er een film en ik werk aan een internetbank'
"'Huilende ex-medewerkers' waren acteurs, ingehuurd door tegenstanders"

SECTION: FEATURE; Blz. 1

LENGTH: 1987 woorden

SAMENVATTING

E SFINX uit West-Friesland spreekt, bijna een jaar na het DSB-debacle, voor het
eerst open en uitgebreid over opkomst en ondergang van een uniek financieel
imperium. Dirk Scheringa wil het níet de teloorgang van zichzelf noemen. "Ik ben
een dag na het faillissement weer aan de slag gegaan. Mij krijgen ze niet kapot.
Er komt een film, ik ben gevraagd voor een internetbank." Maar eerst is er het
boek. 'Project Homerus, het miljardenspel met DSB'. In 362 pagina's wordt uit de
doeken gedaan hoe het kon gebeuren. Van multimiljonair met privéjet, kunstmuseum
en eredivisieclub tot gewone man. Bescheiden is hij niet, wel realist. Althans,
dat zegt de hoofdrolspeler zelf. "Als DSB nog had bestaan, was de hypotheekrente
nu lager en de spaarrente hoger." SPANBROEK, zaterdag Aan de muren van de
historische West-Friese stolpboerderij bewijzen foto's uit vervlogen tijden hoe
vergankelijk succes kan zijn. Dirk Scheringa toont zij aan zij met premier
Balkenende de kampioensschaal van AZ. Dirk Scheringa poseert met zíjn
DSB-schaatsclub. Dirk Scheringa omarmt de toenmalige Alkmaarse toptrainer Louis
van Gaal...

VOLLEDIGE TEKST:

Verder als wandversiering: veel met de hand geschreven boodschappen van
waardering door voormalige voetballers, schaatsers en coaches aan het adres van
Dirk Scheringa. Soms mag ook zijn vrouw in die euforie delen. 'Dirk en Baukje,
bedankt!'

In zijn werkkamer, met uitzicht op de tuin aan de dorpsgrenzen van Spanbroek,
twaalf kilometer ten noorden van Hoorn, gaat de voormalige bankier er eens goed
voor zitten. Hij spreekt voor het eerst sinds de val van zijn bank. Het
DSB-drama, zo zegt de man die deze maand 60 jaar wordt, werd geregisseerd en
uitgevoerd door derden. De beulen kwamen van buiten. Binnen enkele weken zal het
allemaal duidelijk worden. Als Scheringa, met een dossier van honderd pagina's
dik, aangifte gaat doen.

Platteland

Kwade genius was volgens hem vooral de president van De Nederlandsche Bank, Nout
Wellink. Hij zou eind december 2008 een pact hebben gesloten met Hans
Hoogervorst van de Autoriteit Financiële Markten (AFM) om Scheringa weg te
krijgen. En er zijn anderen, zo zegt hij, die zijn succes daar op dat
Noord-Hollandse platteland een doorn in het oog was. In het boek 'Project
Homerus', dat volgende week verschijnt, en de aangifte komt het allemaal aan de
orde. Uiteindelijk moet een verfilming van het boek de wereld veroveren. "'The
Banker', met een Amerikaanse acteur in mijn rol. Engelstalig, want de film, dit
verhaal, is natuurlijk grensoverschrijdend. Dit ontstijgt het Hollandse
polderniveau. Hier smult iedereen van. Bovendien zullen kijkers verbijsterd
zijn. Dat dit kon gebeuren. Een tsunami van tegenstand, haat en jaloezie, dat
was het."

De blik van Dirk Scheringa staat op scherp, hij lijkt zijn gesprekspartners
voortdurend te willen doorgronden. Dan weer een glimlach, dan weer een frons. De
sfinx, zoals hij door de als stug maar eerlijk en hardwerkend bekendstaande
West-Friese dorpelingen wordt genoemd, is er veel aan gelegen om zijn imago hoog
te houden. Want Dirk is niet zielig, Dirk is kapot gemaakt, Dirk en zijn
imperium moesten van het bancaire toneel verdwijnen en Dirk is onder het normale
volk nog steeds immens populair.

Maar als een duidelijk opgetogen Scheringa zijn werkkamer weer binnenkomt, zegt
hij: "Mensen dragen me nog steeds op handen, een warm bad, dát is voor mij
belangrijk. Ik ben verguisd door De Nederlandsche Bank, door de Autoriteit
Financiële Markten, door sommige politici. Maar niet door de man en de vrouw op
straat. En ook niet door mijn sporters. Eerdaags ga ik eten met Marianne Timmer,
ik krijg zo veel steun. In maart dit jaar ben ik voor het eerst weer naar AZ
gegaan, ooit míjn AZ. Op de tribune scandeerden supporters. 'DIRK SCHERINGA,
GEZELLIG HÉ?' Kippenvel. Ze hebben hun AZ honk naar mij vernoemd! Nadat DSB de
nek werd omgedraaid, kreeg ik veel brieven. Duizenden. Vrijwel uitsluitend
steunbetuigingen."

Over de mensen die in de media huilend vertelden hoe ze door de ooit als
wondermedicijn aangeprezen DSB producten inmiddels op de rand van de financiële
afgrond balanceerden - met veel te hoge hypotheken en te dure koopsompolissen -
zegt Scheringa: "We konden die mensen niet meer helpen met hun problemen. De
curatoren hadden de touwtjes in handen. Het had niet mogen gebeuren."

"'Dirk troost je, jij was nu eenmaal aan de beurt'. Dát was de overtuiging van
mijn cliënten. Twee klanten vroegen of ik hen kon terugbetalen, ik heb deze
mensen persoonlijk bezocht."

De bankier wiens vermogen twee jaar geleden nog op 265 miljoen euro werd
geschat, kijkt op het display van zijn rinkelende gsm, een stokoude, maar
oerdegelijke Nokia. "Pauw en Witteman, pfffff... Nu even niet! Ik heb al meer
dan honderd aanvragen voor interviews lopen. Het boek werpt zijn slagschaduwen
vooruit. Maar dat komt allemaal later, volgende week."

Terugkomend op de DSB-producten die in consumentenprogramma's steevast als
ondoorzichtig of zelfs ronduit misleidend werden omschreven: "Natuurlijk kun je
zeggen dat je het nu soms anders zou doen. 'Voortschrijdend inzicht' noem ik
dat. Beleggingshypotheken zijn anno 2010 verleden tijd. Maar tot voor kort was
alles anders. De beurs floreerde, woningen werden jaarlijks 10 procent meer
waard. Bomen groeiden tot in de hemel. Mensen wilden zelf aflossingsvrije
hypotheken, dat was het toverwoord. Wat telde, was de rekening aan het einde van
de maand. Wat blijft er dan netto over? Daarom hebben ook wij ze verkocht. We
konden niet achterblijven. Andere banken deden hetzelfde. Alleen wij moesten
kapot. Maar laat er geen twijfel over bestaan, ook wij hebben fouten gemaakt."

Terughoudend

Over het scala aan VVD prominenten - van Gerrit Zalm tot Robin Linschoten tot Ed
Nijpels tot Frank de Grave - dat afgelopen jaren naar het DSB-imperium toog om
die bank met raad en daad bij te staan, in ruil voor, vanzelfsprekend,
vorstelijke vergoedingen: "VVD'ers werken nu eenmaal hard. Daar houd ik van. Ik
ben niet boos of teleurgesteld dat bijvoorbeeld een man als Gerrit Zalm nu
terughoudend is in zijn commentaar. Ik begrijp dat wel. Hij wil natuurlijk ook
zijn baan houden."

"Destijds belde Gerrit míj voor de job. 'Dirk, ik wil bij je komen werken'. Heel
prettig, heel collegiaal. 'Soldaat Zalm meldt zich af!' Dát zei hij aan het
einde van zijn laatste werkdag bij DSB. Nee, Gerrit is geen slecht mens. Ook
toen mijn museum werd leeggehaald, had ik contact met hem. 'Dirk, ik kan er
niets aan doen!' Hij meende het. Ik heb laatst nog met hem gegeten. Hij
verdiende hier 750.000 euro in een jaar waarin ik zelf nog voor twee ton op de
loonlijst stond. Dat verschil heb ik later rechtgetrokken. Maar Gerrit was elke
cent waard. De langstzittende minister van Financiën ooit. Hij hielp mee aan
onze missie om DSB om te vormen tot de beste consumentenbank van Nederland. Wat
doet dat niet voor je imago?"

Niet genoeg, zo zou blijken. In oktober vorig jaar ging het plotseling
razendsnel bergafwaarts, nadat eerder dat jaar al fikse kritiek was losgebarsten
op DSB. Volgens Scheringa kwamen steeds meer klanten in de problemen "vanwege
het bewust lekken van vertrouwelijke informatie door de AFM richting media".

Donderdag 1 oktober beginnen de dominostenen dan serieus om te vallen. Als
Pieter Lakeman van de Stichting Hypotheekleed op televisie een oproep doet
richting rekeninghouders om hun geld weg te halen. De teller schiet naar 685
miljoen euro.

Op 12 oktober beschuldigt Scheringa het ministerie van Financiën en De
Nederlandsche Bank van het lekken richting pers. Faillissement van DSB zou
dreigen. Een week later zegt een aangeslagen Scheringa tijdens een
persconferentie in Wognum: "We zijn helemaal niet failliet, we zijn
kapotgemaakt."

Nu, bijna een jaar later, opent de gevallen bankier de tegenaanval. Over de
inhoud van zijn dossier dat hij bij de aangifte later deze maand tegen De
Nederlandsche Bank en tegen Nout Wellink persoonlijk zal voegen, wil hij weinig
kwijt. "Iedereen zal het straks zien. Maar het doet de grondvesten onder het
bestaan van mensen die DSB toen pootje hebben gehaakt, schudden", glimlacht Dirk
Scheringa mysterieus. En: "Ook Wouter Bos heeft als minister van Financiën
dingen gedaan die niet kunnen. Het zal allemaal bekend worden."

Over de nasleep van het faillissement: "Zelfs mijn moeder is gedupeerd, met haar
achtergesteld deposito. Dat geldt ook voor mezelf, met 700.000 euro spaargeld.
Al die vrienden, familieleden en kennissen die geld hadden gestald bij DSB. Al
die anderen. Ik zal alles doen om het geld voor hen terug te halen. Dat is mijn
doel, dit had niet hoeven te gebeuren."

"De curator wilde bij zijn onderzoek bonnetjes zien van mijn zakendiners. 'Maar
onze meneer Scheringa eet nooit buiten de deur, neemt een broodtrommel mee naar
de zaak', was het antwoord. 'Mogen we dan het bonussysteem van DSB bekijken?'
'Nee, er zijn hier geen bonussen', werd er naar waarheid gezegd."

Dirk Scheringa, selfmade miljonair, tot voor kort met koninklijke contacten.
Wereldreiziger ook, mede vanwege zijn sleutelrol bij AZ en het Scheringa Museum
voor Realisme. Zijn diploma's zijn ingelijst, stuk voor stuk.
Middenstandsdiploma, assurantiediploma, diploma Politieschool A,
makelaarsdiploma. Studenten van de Erasmus Universiteit riepen hem in 2008 uit
tot 'topman van het jaar'. De prijs prijkt in zijn boekenkast.

"Je spreekt met Máxima en Willem-Alexander, je hebt een eigen straalvliegtuig...
Nu reis ik niet meer per Citation XL private jet, maar in een Boeing 737 als ik
naar Spanje op vakantie ga. Tussen 200 andere gewone Nederlanders. Gezellig
hoor! Ik heb ook geen beveiliging meer nodig, de angst voor ontvoering is mét
mijn miljoenen verdwenen. Dat is dan weer mooi. Ik ben nooit zwaar depressief
geweest, al deed het natuurlijk veel pijn. Afscheid van AZ, afscheid van het
museum, afscheid van de schaatsploeg en vooral: afscheid van DSB, van al die
medewerkers. Maar ik ben niet van de negatieve energie, ik put juist kracht uit
positiviteit!"

Om die reden staan er wel twintig 'kernactiviteiten' in zijn schrijfblok.
Scheringa zegt die nu heel snel te gaan ontplooien. In het lezingencircuit is
hij graag gezien, studenten en ondernemers staan te springen om zijn verhaal te
horen. Of hij daar van kan rondkomen?

Aftrekbaar

"Ik heb een hypotheek genomen op deze boerderij, mijn gezin in ik moeten ook
leven. DSB had ook goede producten. Zo was de koopsom
arbeidsongeschiktheidsverzekering fiscaal aftrekbaar, veel cliënten hadden daar
wel degelijk profijt van. Wij hadden de laagste huizenexecutie van alle
Nederlandse banken, 99,9 procent betaalde keurig de hypotheek, onze gewone
consumentenrekening was gratis... Kom daar nu maar eens om! Natuurlijk zijn er
ook fouten gemaakt. Met 2000 medewerkers en 1 miljoen klanten. Logisch toch?"

Maar het kan verkeren. Dirk Scheringa hoopt en verwacht nu dat zijn boek, de
film die moet volgen en de aangifte later deze maand bij justitie uiteindelijk
tot eerherstel zullen leiden. Ook komt de voormalig topman met een internetsite
waar benadeelden van het DSB-drama allerhande informatie kunnen vinden om de
onderste steen boven te krijgen. Waarmee zij vervolgens kunnen procederen.

Hij zegt aanbiedingen te hebben van wel 20 bedrijven die om zijn deelname
vragen.

"Ik hoef geen ceo meer te worden, misschien strateeg", aldus de 59-jarige.
"Coach van de coaches. Want dat ben ik. Ik houd ervan iets op te bouwen. Mijn
doel in het leven is die spaarders hun geld terug te laten krijgen. De bank
maakt onder de curatoren nu weer meer dan 100 miljoen euro winst, het was
allemaal niet nodig geweest. Ik neem mezelf wel degelijk ook zaken kwalijk. Ik
had zelf veel meer naar buiten moeten treden. Het is misgegaan door anderen, ik
heb wel duizend feiten. Ik hoop - uiteindelijk - op een cultuuromslag. Ja, ík
zou De Nederlandsche Bank uitstekend kunnen leiden. Oeps, had ik misschien niet
mogen zeggen! Maar ach, je hoeft geen chirurg te zijn om ziekenhuisdirecteur te
worden..."

LOAD-DATE: September 3, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              69 of 173 DOCUMENTS



                                  De Telegraaf

                           2 september 2010 donderdag

Overgeleverd aan taxigrillen

SECTION: STAN HUYGENS JOURNAAL; Blz. 4

LENGTH: 302 woorden

SAMENVATTING

Aan de terreur van taxichauffeurs op de standplaats Centraal Station in
Amsterdam in de stille uren tussen 's nachts twee uur en 's ochtends acht uur
valt tot de invoering van de nieuwe Taxiwet volgend voorjaar niets te doen.

VOLLEDIGE TEKST:

Zo kunnen taxichauffeurs van voornamelijk Noord-Afrikaanse komaf doorgaan met
het weigeren van korte ritten, zoals ik een paar maanden geleden persoonlijk
meemaakte. En de politie is - raar maar waar - niet bevoegd om in te grijpen!

Dit blijkt uit schriftelijke antwoorden van burgemeester Eberhard van der Laan
en wethouders op vragen van de VVD-raadsleden Bas van 't Wout en Maurice Piek
over mijn onbeschofte behandeling. Mijn ervaring met de CS-taxichauffeurs wordt
door het college "betreurenswaardig" genoemd.

De gemeentelijke toezichthouders, handhavers plus de 'taxihost', mogen wel tegen
ritweigeringen optreden als die overdag plaatsvinden en zij ter plekke zijn. Dan
zou uiteindelijk zelfs de zogenaamde belanghebbendenvergunning van een chauffeur
kunnen worden ingetrokken.

Dat betekent dat de argeloze reiziger op de stille uren aan de grillen van de
chauffeurs is overgeleverd. En ik weet uit eigen ervaring dat zij je midden in
je gezicht uitlachen. Zelfs als een agent toekijkt. Het doet het gastvrije
karakter van de hoofdstad absoluut geen goed. De VVD-raadsleden bepleiten daarom
's nachts flitsacties van de politie te houden. "Het kan niet zo zijn dat
agenten als algemeen opsporingsambtenaar hun bevoegdheden verliezen zodra zij
een taxistandplaats betreden", merkt Piek op.

Dat is de spijker op zijn kop. Het Amsterdamse college van B&W dient het huidige
halfslachtige beleid, waar voor de gewone burger geen touw aan vast is te
knopen, onmiddellijk te veranderen. Duidelijke regels zijn nodig en een politie
die haar werk mág, neen, moet doen!

LOAD-DATE: September 1, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              70 of 173 DOCUMENTS



                                  De Telegraaf

                           2 september 2010 donderdag

'Bonden mogen best eens een andere bril opzetten'

SECTION: WATUZEGT; Blz. 6

LENGTH: 877 woorden


FNV zint op hoge looneis (Tel. 01/09). Ik begrijp daar niets van. Volgens mij is
de situatie waar we nu in zitten mede te danken aan het feit dat alles maar
duurder aan het worden is. Mensen kunnen het gewoon niet meer betalen. Om dan te
roepen dat de lonen omhoog moeten... Dan gaat alles nóg duurder worden, dus hier
heeft niemand wat aan. En bovendien, waar moeten ondernemers deze hogere lonen
van betalen? De crisis treft niet alleen de werknemer maar ook zeker de
werkgever. Het roer moet om in dit stuurloze land en de bonden mogen ook best
eens een andere bril opzetten. Begin zelf eens een zaak, dan weten jullie
waarover ik het heb. Ondernemen in dit land is verworden tot een ramp.

Roermond, John Massy

Dion G.

Dion G. krijgt als straf voor het doodrijden van een verkeersregelaar 4 jaar cel
waarvan 1 voorwaardelijk en 5 jaar ontzegging van de rijbevoegdheid (Tel.
01/09). Ik hoop dat de rechter zo slim is geweest om te bepalen dat die 5 jaar
ontzegging ingaan als Dion G. de gevangenis verlaat.

Lelystad, Ed Verstraten

Belastinggeld

Iedere dag sta ik weer verbaasd over al het geklaag over belastinggeld. Jan
Modaal moet 'hier' voor betalen en 'daar' voor betalen... Wanneer gaan we eens
naar ons zelf kijken? Hoeveel belastinggeld zit er bijvoorbeeld in controles
voor verkeersveiligheid omdat heel veel mensen de maximumsnelheid aan hun laars
lappen. Of nog even snel door rood rijden en dan balen van de bekeuring, want
'de politie moet maar eens echte boeven gaan vangen'. Daar zouden ze veel meer
tijd voor hebben als wij ons gewoon aan de afspraken houden die in dit land door
middel van de wet zijn gemaakt. Dan is er veel meer geld over om dingen te doen
die ècht belangrijk zijn, namelijk zorgen voor de ouderen, gehandicapten en
chronisch zieken.

Houten, Alieneke Oosthoek

Lijfrentepolis

De laatste tijd gaat het in de pers, en zelfs in Tweede Kamer, alleen maar over
pensioenfondsen. Er zijn echter ook honderdduizenden polishouders die in het
verleden een (aanvullend) pensioen hebben afgesloten middels een lijfrentepolis.
Ook deze mensen moeten een financiële aderlating doen. Eerst wordt het verwachte
eindkapitaal niet gehaald en vervolgens hebben ze met het aankopen van hun
lijfrente te maken met een historische lage rente. Wie gaat hun pensioentekort
aanvullen? De fiscus is een van de partijen die hierin een rol zou kunnen
vervullen door de inhoudingen te verlagen. Door met een rente in box 3 van 4
procent te rekenen kunnen zij deze deelnemers mooi compenseren.

Best, Harrie van Vroenhoven

ING

Eindelijk verdwijnen die irritante ING-leeuwen van het scherm (Tel. 01/09).
Hiervoor in de plaats besteedt ING nu tientallen miljoenen aan een nieuwe
campagne om de sympathie van de klanten te (her)winnen. Het zou beter zijn
wanneer deze bank de rente op spaarrekeningen eens wat zou verhogen. Door nieuwe
campagnes achterwege te laten, zou dat mogelijk moeten zijn. Tevens trekt zij
met een renteverhoging nieuwe klanten aan en laat daarmee de concurrent achter
zich.

Nieuwveen, Martin de Klark

Afmaken

Nu Lubbers de kabinetsformatie, waartoe hij zelf als informateur de aanzet heeft
gegeven door de PVV als gedoogpartij te suggereren, onderuit wil trekken, blaast
hij het 'Laat Lubbers zijn karwei afmaken' uit de jaren tachtig op navrante
wijze opnieuw leven in. Toch is er niets nieuws onder de zon. Zijn optreden doet
namelijk sterk denken aan het verhaal van de bejaarde Engelse lord aan de bar
van de op dat ogenblik zinkende Titanic. Volgens de overlevering zei de man
hikkend tegen de barkeeper: "I ordered some ice. But this is ridiculous".

Aerdenhout,

E. van Veen

Godsdienstvrijheid

Als het grondrecht op godsdienstvrijheid inhoudt dat vrouwen kunnen worden
uitgesloten van volledige deelname aan de maatschappij (SGP), de katholieke kerk
geen verantwoording neemt ten aanzien van anticonceptie en misbruik, men
ongestraft homo's, joden, vrouwen en niet-gelovigen mag discrimineren (en
doden?), dan rest de Wilders en zijn PVV maar één ding: wordt een religie.

Meteren, J. van Riemsdijk

Terres des Hommes

Op 31 augustus jl. publiceerde De Telegraaf het artikel 'Hulporganisaties
doorgelicht; minister wil loonlijsten zien'. Daarin werd melding gemaakt van het
salaris dat directeur Ron van Huizen van Terre des Hommes verdient: 120.293
euro. Dit is echter een fout. Het juiste bedrag moet zijn 103.369 euro. Een
bedrag dat ook direct is terug te vinden in ons jaarverslag (p.33). De
verwarring wordt veroorzaakt door de werkgeverslasten van 16.924 euro. Dit
bedrag wordt logischerwijze geheel ingehouden op de 120.293 euro, waarmee het
bruto jaarbedrag dus op de bovengenoemde 103.369 euro komt.

Terre des HommesCDA

Voor het CDA geldt: twee geloven op één kussen, daar slaapt de duivel tussen!

Utrecht, Wim Vreeswijk

Verlaging btw

De btw op verbouwingen gaat omlaag van 19 naar 6 procent (Tel. 01/09). Hoewel
dit een verlaging lijkt van 13 procent, is het in werkelijkheid een verlaging
van iets onder de 11 procent. Je moet namelijk uitgaan van het verschil tussen
de hogere en de lagere 'inclusief btw-prijs'. In dezelfde krant lees ik dat de
btw-verlaging geen betrekking heeft op de materialen, dus het voordeel is nog
lager dan sommigen denken. Doe je de verbouwing helemaal zelf, dan heb je
helemaal geen voordeel.

Nieuwegein, Pieter Groen Sr.

LOAD-DATE: September 1, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              71 of 173 DOCUMENTS



                                  De Telegraaf

                            31 augustus 2010 dinsdag

'We gaan met gedoogkabinet zware tijd tegemoet'

SECTION: WATUZEGT; Blz. 6

LENGTH: 870 woorden


De formatie van een door de PVV gedoogd minderheidskabinet van VVD en CDA wordt
verlengd (Tel. 28/08). En nu maar hopen dat van uitstel afstel komt. Voor een
aanzienlijk gedeelte van onze bevolking zullen de financiële lasten omhoog gaan.
Zeker voor ouderen, want de zorgpremie en het eigen risico zullen behoorlijk
verhoogd worden! Daarnaast is er de onderlinge samenhang die verloren gaat, er
worden naar alle waarschijnlijkheid bevolkingsgroepen tegen elkaar opgezet.
Kortom, wij zullen met dit, door nog steeds een minderheid van onze bevolking
gesteunde, gedoogkabinet moeilijke tijden tegemoet gaan.

Wormerland, Hans Mandjes

CJIB

Het CJIB dat kans ziet miljarden uit de zakken van automobilisten te kloppen is
niet in staat bij een Marokkaanse crimineel 56 euro te innen (Tel. 30/10). Er
moeten in ons land echt dingen gaan veranderen.

Noordwijk, C.H. van der Voort

Gevaarlijk

Te vaak lees ik verhalen over bejaarden die met hun auto ongelukken veroorzaken.
Te vaak zie ik in het verkeer bejaarden achter het stuur met te weinig
voertuigbeheersing en/of bewustzijn van de omgeving. Bewustzijn van de omgeving
wordt in de cockpit van een vliegtuig 'situational awareness', kortweg SA,
genoemd. SA is in de auto net zo belangrijk als in de lucht. Alcohol, drugs,
oortjes en vooral ouderdom verminderen de SA. Een vliegbrevet is zes maanden
geldig. Daarna opnieuw examen doen. Een rijbewijs voor het leven is bizar. Ik
pleit voor herexamens om de tien jaar, boven de vijftig om de vijf jaar en boven
de zeventig elk jaar. Hoeveel doden moeten onze rijdende bejaarden nog
veroorzaken?

Huizen, Peter van Heijst

Belediging

Een agent een vuistslag in zijn gezicht geven kost na de uitspraak van de
rechter in Haarlem slechts 50 euro (Tel. 27/08)... Dertien kilometer te hard
rijden buiten de bebouwde kom kost, inclusief administratiekosten, 71 euro! Echt
vet gaaf om bij de politie te werken! Ik denk dat heel veel mensen in de rij
staan om na deze uitspraak dit 'mooie' ambt te gaan vervullen. Als je in een
willekeurig ander land een agent op zijn gezicht slaat, dan kun je de
eerstvolgende twee jaar alleen nog via een rietje eten! Niet goed, weet ik ook
wel, maar mensen laten het dan wel uit hun hoofd om een agent te slaan! Vijftig
euro... tien pakjes shag! Een belachelijke uitspraak en een belediging voor
iedere ambtenaar in functie! 'Handen af van onze helpers'? Nou, echt niet met
zulke slappe rechters als in Haarlem!

Sassenheim, R.J. Verhaar

Riool

De wateroverlast van de afgelopen week heeft aangetoond dat het rioolsysteem
niet toereikend is en nodig moet worden vernieuwd. Dat betekent dus dat de
rioolbelasting wel weer zal worden verhoogd, want ik betwijfel of voor deze
vernieuwing wel genoeg geld in kas is. En dan kan men zich afvragen waar de
rioolheffing van de afgelopen jaren gebleven is.

Steenenkamer,

R.A.v.d. Schaaf

Pensioen

De pensioenfondsen zitten in de problemen. De gemiddelde dekkingsgraad is 94
procent. De invloed van de DNB-rente is destructief. In 2008 daalde de
dekkingsgraad van 144 naar 109 procent. Voor 12 procent veroorzaakt door de
kredietcrisis, maar voor 23 procent door daling van de DNB-rente, die met 1
procent kelderde. Nu staat de DNB-rente op 3 procent. De pensioenfondsen willen
herziening van de waardering naar een vaste 4 procent. Daarmee stijgt de
dekkingsgraad met 25 procent tot gemiddeld 119 procent. Pensioenfondsen blij.
Geen afstempelen, werknemers blij. Probleem opgelost.

Noordgouwe, Wim Boogaart

Superhuis

Linda en Ton van der Veer hebben voor hun meervoudig gehandicapte zoon een
'superhuis' opgezet omdat de verzorging in een 'gewone' instelling te
grootschalig en onpersoonlijk zou zijn (Tel. 28/08). Onze dochter van 22 jaar
woont in een grote superinstelling, maar heel persoonlijk. Zij wordt er met heel
veel liefde en respect verzorgd. Het zijn daar echte kanjers en dat geldt ook
voor de vele vrijwilligers. Ze komt daar niets tekort, er is van alles te
beleven. Het is jammer dat mensen bij een instelling beelden van vroeger hebben
en niet van 2010.

Kamerik,

Toos Bijsterbosch Okkerman

Redder

Wat een geweldige actie van de 12-jarige Giovanni uit Lobith, die door alert te
reageren het leven van zijn vader en zichzelf redde en een verkeersramp wist te
voorkomen (Tel. 27/08). Vanaf de bijrijdersstoel bij 120 km/uur het stuur
overnemen van je vader, die een epileptische aanval krijgt en tegelijkertijd 112
bellen. Hulde. Nu maar wachten op de eerste overijverige officier van justitie
die de jonge held gaat aanklagen vanwege 'niet handsfree bellen achter het
stuur'.

Amstelveen, A. de Vries

Aftrek

Omdat er per afgelopen jaar geen aftrek meer mocht plaatsvinden van de betaalde
zorgpremies en dergelijke, kregen veel mensen belastingtechnisch ineens een
hoger inkomen terwijl dat inkomen feitelijk niet echt hoger was. Dat was dus
weer zo'n handigheidje van onze regering, eerst geen aftrek meer waardoor je dus
minder belasting terug krijgt... en een jaar later mag je omdat je inkomen
'hoger' was dan gedacht, je kindgebonden budget en je zorgtoeslag aan de
belasting terugbetalen... En zo worden we dus keer op keer door onze regering
gepakt. En wie is daarvan weer de dupe? Juist, zijn naam is Jan Modaal en die
plukken ze helemaal kaal!

Woudenberg, Ruud van Aalst

LOAD-DATE: August 30, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              72 of 173 DOCUMENTS



                                  De Telegraaf

                            31 augustus 2010 dinsdag

Liefde voor mensen en Amsterdam;
Boeken waren realistisch, niet onnodig wreed

SECTION: REPORTAGE; Blz. 5

LENGTH: 263 woorden

SAMENVATTING

Appie Baantjer werd geboren op 16 september 1923 op het toenmalige eiland Urk.
Hij werkte 28 jaar (tot 1983) op het politiebureau Warmoesstraat in de rosse
buurt van Amsterdam. Daar spelen zijn boeken zich ook af.

VOLLEDIGE TEKST:

Baantjer begon met schrijven in 1959, maar de eerste echte De Cock schreef hij
in 1965. Met De Cock en de wurger op zondag zette Baantjer in één keer de toon.
Samen met zijn vaste metgezel Vledder ging De Cock op zoek naar een
seriemoordenaar die het had voorzien op prostituees.

De sfeer, structuur en vertelstijl stonden meteen als een huis. Compleet met de
traditionele pijn in de kuiten van de politieman tot en met de borrel in het
café van smalle Lowietje.

Daarmee creëerde Baantjer een vertrouwdheid die door de jaren heen de grote
kracht van zijn boeken bleken. Bovendien waren zijn boeken, hoewel realistisch,
nooit schokkend of overdreven wreed.

Nederland sloot rechercheur De Cock in de armen.

Gewone man

Appie schreef voor de gewone man op straat. Klare taal, heldere bewoordingen "en
altijd met een enorme liefde voor Amsterdam", zegt coauteur en goede vriend
Simon de Waal.

"De kracht en het geheim van de zeventig boeken met in de hoofdrol rechercheur
De Cock is de sfeer", stelt hij. "De warmte waarmee Appie de karakters in het
boek invulde en hoe hij Amsterdam en de mensen omschreef. Dát maakte het een
typisch Baantjerboek. Inspecteur De Cock maar ook het karakter van Peter van
Opperdoes, dat zijn types waar mensen van gaan houden. Als je zijn boeken las,
ging je automatisch houden van Amsterdam, de Wallen en de Jordaan."

LOAD-DATE: August 30, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              73 of 173 DOCUMENTS



                                  De Telegraaf

                           26 augustus 2010 donderdag

'Overbevolking is oorzaak toenemend geweld'

SECTION: WATUZEGT; Blz. 6

LENGTH: 772 woorden


Niet alleen Nordholt maar vele anderen proberen steeds de oorzaken te vinden
voor het geweld. Twee eeuwen geleden werd dit probleem reeds onderzocht door
Malthus. Met een geniaal vooruitziende blik gaf hij de voornaamste oorzaak aan:
overbevolking. Als velen die heden ten dage menen de wijsheid in pacht te
hebben, zich eens verdiepten in wat Malthus en anderen al lang inzagen, zouden
geweld en vele andere sociale problemen wellicht ingetoomd kunnen worden.

Wapserveen, W.T. Bolk

Ramadan

De zon komt om 06.40 uur op, dus ik zou zeggen: daarvoor een stevig ontbijt
nuttigen en dan hoeft niemand met een lege maag naar zijn werk.

Amstelveen,

B. Marquart Scholtz

Oogkleppen

Ex-staatssecretaris F. Timmermans (PvdA) merkt op dat het vooral De Telegraaf is
die een campagne voert tegen de oppositie.Toch wel opmerkelijk dat het hem
kennelijk ontgaat dat er dagelijks een hoeveelheid commentaar, vanuit overwegend
linkse media (Netwerk, Nova, Achter het Nieuws, de Volkskrant, Trouw), wordt
uitgestort wordt om de coalitiebesprekingen te dwarsbomen. Zou Timmermans
oogkleppen op hebben?

Gieten,

mevr. M. Bruijn

Stemvee

Verhagen zou teveel solo optreden en de fractie niet voldoende inlichten... De
fractie wil niet met een kant en klaar regeerakkoord geconfronteerd worden en
uitsluitend als stemvee worden behandeld. Vrij vertaald: de fractie wil niet
behandeld worden zoals zij zelf decennia lang haar kiezers heeft behandeld.
Verhagen, ga door, maak er wat moois van en luister niet naar al de mensen die
er niets van bakten toen ze zelf op die stoel zaten.

Tiel, D. Rieuwers

Voedselbank

Het zogenaamde christelijke CDA is tegen het verlagen van ontwikkelingshulp.
Zolang er in Nederland nog voedselbanken bestaan is het ongeoorloofd om geld
naar het buitenland te sluizen waarvan men moet afwachten of het op de juiste
plek belandt.

Huizen,

W. van Pijlen

Meer bomen

Al dagenlang worden we overspoeld door berichten dat de Anne Frankboom is
omgewaaid. Deze werd ook getypeerd als 'de boom die alles zag'. Laten we niet
vergeten dat in de oorlog alle bomen in Nederland het vijf jaar lang hebben
gezien. Dus waarom treuren om slechts één boom.

Amsterdam, Wim Wolters

Goede musical

Enige weken geleden stond er een beoordeling in deze krant van de musical 'Crazy
Shopping'. Teneur was 'geen verhaallijn/afleidende muziekstukjes', dus ik ging
er met scepsis heen. Maar het is juist een verfrissende, lichtvoetige, komische
musical waarin bekende oude en nieuwe (Sha la li) Nederlandse liedjes
(meezingers) worden mee gelepeld in de verhaallijn. En de mate waarin het
publiek werd betrokken in het verhaal was ongekend!

Eindhoven, Jan Spanjaard

Gezemel

Wij zijn zo langzamerhand doodziek van dat oeverloze gezemel van die zgn.
CDA-prominenten die niet weten of ze voor- of achteruit moeten en zich alleen
maar laf verschuilen achter hun watervrees voor de heer Wilders. Nota bene de
kleinste partij, die een hoge rug voert... Kom, durf je nek eens uit te steken
en bezuinig op ontwikkelingshulp en laat niet Jan met de pet het gelag weer
betalen voor de blunders van Bos.

Rhenen, H. Robèrt

Bekeuren A2

Volgens mij kan/mag er niet eens bekeurd worden op de vernieuwde A2 tussen
Maarssen en Utrecht. Het kleine 100 km-bordje in de berm is namelijk vanaf de
vijfde (linker)strook absoluut niet te lezen. Laat staan als er ook nog eens
vier rijen dik auto's rijden tussen bekeurde auto en genoemd verkeersbord(je)
rechts in de berm. De automobilist kan derhalve niet weten dat de
maximumsnelheid aldaar slechts 100 km is...

Maarssen,

Ruud Wegman

Student

Met verbijstering lees ik over een student (die wegens zijn prestatie niet hoeft
te loten) maar wegens een vergeten postzegel op een retourenvelop de toegang tot
de studie geneeskunde wordt geweigerd. De kosten van een verloren kort geding en
een jaar alternatieve studie, ca. 60.000 euro, lijken van geen enkel belang.
Niemand is blijkbaar bereid geweest om deze fout op een normale manier te
herstellen. Mijn advies: schakel de ombudsman nog in, wellicht heeft die een
gezond boerenverstand en alsnog kan bemiddelen.

Anne-Marie Brouwer

Vrij naar Marsman

als ik aan voetbal denk

zie ik vaak bal na bal

traag in de breedte gaan

of doelloos naar de bron

hoe ik dit verzon?

zet uw tv eens aan.

Voorburg,

Aad Zaat

Ander katern

Het verdient aanbeveling voetbalverslaggeving niet op te nemen in het
sportkatern maar op de financiële pagina te plaatsen.

Schagen, A.L. Roos

Positief

Mijn vrouw kwam bij het Vissersvrouwtje in Scheveningen ernstig ten val met haar
fiets. Graag wil ik melden hoe positief de mensen ook nog kunnen zijn, want wij
zijn door omstanders fantastisch geholpen. Daarvoor nog heel hartelijk dank!

Den Haag,

F.C. de Kleyn

LOAD-DATE: August 25, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              74 of 173 DOCUMENTS



                                  De Telegraaf

                            20 augustus 2010 vrijdag

Crisis

SECTION: RTV; Blz. 2

LENGTH: 277 woorden


Op televisie verloopt de pensioenfondsencrisis exact hetzelfde als de krediet-,
huizenmarkt- en bankencrisis. Zodra het Journaal en RTL Nieuws het woord
pensioenfondsencrisis laten vallen, weet je hoe de rest van de avond zal
verlopen. Het begint met sterke taal. "De maatregelen slaan in als een bom."
Vervolgens wordt de kijker nóg banger gemaakt. "Gepensioneerden reageren
geschokt, maar ook mensen die nog werken zouden ongerust moeten zijn", dreigt de
nieuwslezer. Over naar de verslaggever, die voor de ingang van een willekeurig
gekozen pensioenfonds staat. Nu krijgen we te horen wie en hoeveel, maar de
verslaggever weet niet meer dan de nieuwslezer. Wél weet hij hoe hij hetzelfde
op een andere manier moet zeggen.

Terug in de studio krijgt de crisisredacteur het woord. Hij staat voor een
scherm met daarop een mooie grafiek. Hij legt uit hoe de mooie grafiek werkt.
Daarna is het moment aangebroken voor een filmpje met Jan Met De Pet. Jan Met De
Pet is gepensioneerd en voelt zich niet lekker. Of hij ongerust is, vraagt de
verslaggeefster, want Jan Met De Pet laat zich blijkbaar het makkelijkst
interviewen door een vrouw. Nou en of, antwoordt Jan Met De Pet. "Voor Meneer
Met De Pet breken sombere tijden aan", besluit de verslaggeefster invoelend.

De rest van de avond wemelt het in de diverse rubrieken van Jannen Met Petten.
Daarnaast bezoekt men talloze pensioenfondsendeskundigen en ontvangt men in de
studio achtereenvolgens een boze belangenbehartiger, een woordvoerder van een
willekeurig gekozen pensioenfonds en alweer een Jan Met De Pet.

Het is eigenlijk één grote crisisverslaggevingscrisis. De komende week zal het
beeld niet anders zijn.

LOAD-DATE: August 19, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              75 of 173 DOCUMENTS



                                  De Telegraaf

                           14 augustus 2010 zaterdag

IN 'RAMBO';
Oorlogsfotografe Mariëlle van Uitert zelfs voor de duvel niet bang   Taliban
stuurde moordcommando op haar af "Het is behoorlijk verslavend, dat werk in het
heetst van de strijd"

SECTION: FEATURE; Blz. 2

LENGTH: 1676 woorden

SAMENVATTING

ZE WAS afgelopen jaren kind aan huis bij ISAF-troepen in Afghanistan, maar ging
ook in de dodendriehoek rond Bagdad op patrouille met de beroemde Amerikaanse
82e luchtlandingsdivisie. Net als veel van onze uitgezonden militairen vindt
Mariëlle van Uitert de beëindiging van de Nederlandse missie een gemiste kans.
"Want het werk daar is nog lang niet af." De oorlogsfotografe keerde recent
terug uit Oeroezgan, waar ze optrok met het Korps Mariniers. KANDAHAR, zaterdag
We ontmoeten Mariëlle van Uitert in het ISAF-ziekenhuis van Kandahar Air Field,
Zuid-Afghanistan. Op uitnodiging van Nederlandse artsen en verpleegkundigen zijn
we getuige van het werk in de operatiekamers van het nagelnieuwe militaire
hospitaal.

VOLLEDIGE TEKST:

Het is een bizar beeld. Twee chirurgen, tijdelijk in dienst van de NAVO,
amputeren het onderbeen van een Talibanstrijder. Amerikaanse infanteristen,
vinger aan de trekker, houden een oogje in het zeil; niet dat deze vijand op het
punt staat te ontsnappen, maar toch...

Als de zaag in het been gaat, wenden de soldaten hun blik van het bloedbad op
het bed af. De Talibanstrijder werd neergeschoten toen hij bermbommen plaatste,
dus hij krijgt volgens de Amerikanen niet meer dan zijn verdiende loon. Maar
tegen dit slagerswerk zijn zelfs de magen van beide in de strijd gelouterde GI's
niet bestand. Van Uitert, fotografe uit Brabant, heeft daarentegen geen last van
knikkende knieën. De 36-jarige geeft geen krimp en laat haar camera klikken.

"Een roeping", zegt ze, als we even later over de stoffige wegen van de immens
grote vliegbasis lopen. "Het is behoorlijk verslavend, dat werk in het heetst
van de strijd. Hier in Afghanistan heb ik vooral het beeld vanuit de ogen van
gewone burgers geschoten. Hoe zij tegen de oorlog aankijken, hoe zij de inzet
van ISAF-troepen, ook van onze eigen Nederlandse mannen en vrouwen, zien."

Haar foto's verschenen op de voorpagina's van grote internationale kranten. Van
The Guardian tot De Telegraaf. Niet alleen uit oorlogsgebied, maar daar ligt wel
haar professionele hart. Ondanks of misschien wel dóór het gevaar. Want dat
blijft de grote uitdaging.

In 2008 ging het bijna mis, toen Mariëlle van Uitert voor een hulporganisatie in
het oosten van Afghanistan werkte. 'Unembedded' dit keer, dus niet onder de
paraplu van ISAF-troepen. Ze was in de Nangarhar regio, bij de aan Pakistan
grenzende Khyber-pas. Onder een alles verhullende boerka had ze haar camera's
verstopt. De Taliban is heer en meester in dit gebied en slaat vooral toe op de
150 kilometer lange weg tussen de oostelijke stad Jalalabad en Kaboel. Met
bloedige moordpartijen op burgers, ontwikkelingswerkers en westerse militairen.

Speerpunt

"Ik was daar om foto's te maken van het werk van een hulporganisatie in
ziekenhuizen", vertelt ze. "Het vroedvrouwenprogramma van de Verenigde Naties is
de Taliban een doorn in het oog, het is een speerpunt van moslimextremisten om
hulp aan zwangere vrouwen onmogelijk te maken. Ik fotografeerde in een kleine
kliniek mishandelde meisjes en vrouwen. In de kelder werd psychische hulp
geboden, verborgen voor de buitenwereld. Maar het ziekenhuis had al veel
dreigbrieven gekregen en blijkbaar wist de Taliban dat ik, een blanke vrouw met
camera's onder haar boerka, in het gebied verbleef. Ik moest hals over kop
vluchten, reed met een auto over onverharde wegen, zag vanachter mijn sluier hoe
Amerikaanse militairen naar bermbommen zochten."

Later hoorde Van Uitert dat de Taliban de kliniek met explosieven had willen
opblazen toen zij daar haar werk deed. Ze wachtte dagenlang in doodsangst in een
pension in Jalalabad op hulp van de VN. Zonder satelliettelefoon, zonder
werkende gsm, zonder contact met de buitenwereld.

"Ik sliep onder mijn bed, omdat er aanwijzingen waren dat de Taliban achter me
aanzat en ik zo hoopte niet onmiddellijk door kogels te worden getroffen als ze
in mijn kamertje het vuur zouden openen", vertelt ze. "Na twee dagen werd ik
door een busje van de VN opgehaald, ik lag op de vloer, onder de banken. Met een
klein propellervliegtuig keerde ik terug naar Kaboel, waar het toen ook niet
bepaald veilig was. Onderweg vertelde een hulpverleenster dat haar Japanse
collega diezelfde week was ontvoerd en onthoofd. Dat was ook mijn voorland, als
het aan de Taliban had gelegen."

Risico van het vak, realiseert ze zich terdege. Het thuisfront heeft meer moeite
met de gevaren van werken in brandhaarden dan zijzelf. "Ik wil geen bruiloften
fotograferen, dít is mijn jeugddroom. Ik heb vroeger overwogen beroepsmilitair
te worden, maar nu is mijn rol vrijer, ik kan gaan en staan waar ik wil.
Bovendien kan ik laten zien waar het echt om gaat."

Bijvoorbeeld in Rwanda en in de Centraal Afrikaanse Republiek, berucht vanwege
de kannibaal Jean-Bédel Bokassa. De man die zichzelf tot keizer kroonde, liet
halverwege de jaren zeventig zijn politieke tegenstanders én ongehoorzame
schoolkinderen in stukken snijden, gooide ze in de vriezer en at ze bij speciale
gelegenheden op...

Eretitel

De Nederlandse fotografe was ook in Irak, waar de bloedige strijd al zeven jaar
duurt. Mariëlle van Uitert heeft goede contacten bij de NAVO en het Pentagon.
Vooral met de parachutisten van de 82nd Airborne Division, eretitel 'America's
Guard of Honor', heeft ze een nauwe band. De beroemde eenheid landde 6 juni 1944
tijdens D-Day in Normandië en maakte deel uit van Operatie Market Garden, de
geallieerde poging om door te stoten naar Arnhem.

Nu jagen de para's in het gevaarlijke oosten van Afghanistan op kopstukken van
de Taliban, maar in april 2009 was de divisie nog volop actief in de
dodendriehoek rond de Iraakse hoofdstad. De Nederlandse fotografe trok daar
wekenlang met de elitesoldaten op. Ze at zoals de para's eten, marcheerde met ze
mee, soms dagen achtereen. Haar onthullende fotoreportage noemde ze 'De weduwen
van Bagdad'.

"Amerikanen zijn geweldig", lacht ze, "die nemen je overal mee naar toe. Ben je
'embedded', dan ben je gewoon één van hen. In goede en slechte tijden. Ik sliep
naast hen op de grond van één van Saddams paleizen aan de boorden van de Tigris,
we visten in de voormalige vijver van de dictator. Wie kan dat nou zeggen?"

Goed en slecht zijn relatieve begrippen in landen als Afghanistan en Irak,
realiseert Van Uitert zich als geen ander. Want achter een soms met gevaar voor
eigen leven geschoten oorlogsfoto die de wereld overgaat, schuilt vaak amper te
beschrijven leed.

De Brabantse: "In Bagdad fotografeerde ik een vrouw; haar familie had
samengewerkt met de Amerikanen van de 82e luchtlandingsdivisie. Ze waren
gewaarschuwd dat er wraak zou volgen van Al Qaeda of Jahesh Al Mahdi. Die
kidnappen, verkrachten, martelen en moorden. Zelfs kinderen zijn hun prooi. Maar
waar kun je naar toe, als je in een buitenwijk van Bagdad leeft? In een land
waar 5000 Amerikanen sneuvelden, sinds de invasie van maart 2003... De familie
die ik volgde, zou een vreselijk lot wachten, ontsnappen was onmogelijk. Twee
dochters werden ontvoerd, verkracht en door het hoofd geschoten. De terroristen
hakten de lichamen in stukken en dumpten de ledematen 's nachts voor de deur van
die arme mensen."

Mariëlle van Uitert keerde deze zomer terug uit Afghanistan. Ze was met de
Luchtmobiele Brigade in de Baluchi Vallei en ging met het Korps Mariniers van
Tarin Kowt naar Cop Tabar - langs IED lane - op patrouille. "Angst heb ik niet",
zegt ze, "alleen toen ik opgesloten zat in zo'n Viking-rupsvoertuig voelde ik me
benauwd. Doodskisten op rupsbanden, zoals later tijdens een bermbomaanslag ook
zou blijken."

Over het einde van de Task Force Uruzgan heeft ze, na met ISAF-troepen én
hulporganisaties te hebben gereisd, een genuanceerd beeld. "We laten een
schizofreen land achter. Natuurlijk moet de oplossing voor het probleem
uiteindelijk van de Afghanen zelf komen, maar het Nederlandse vertrek komt te
vroeg, de klus was nog lang niet af. Ik weet dat het Provinciaal Reconstructie
Team (PRT) geweldig werk heeft verzet in de provincie, maar wat gebeurt er als
straks ook Britten, Australiërs en Amerikanen vertrekken? Ik vrees het ergste
voor de mensen die met ISAF hebben samengewerkt. Een land als Afghanistan heeft
een vorm van dictatuur en buitenlandse steun nodig. Althans, de komende jaren.
Je kunt niet zo maar de deur achter je dicht trekken en thuis veilig verder gaan
met je leventje."

Parachutisten

Dat laatste doet de 36-jarige zelf zeker niet. Ze gaat later dit jaar weer op
pad met de Amerikaanse parachutisten in de bergen die de grens tussen
Afghanistan en Pakistan vormen. Op jacht, nog steeds, naar Osama bin Laden en
Mullah Omar. Deze geestelijk leider van de Taliban riep zijn strijders vorige
maand nog op alle vrouwen die de Afghaanse regering of ISAF-troepen helpen, te
vermoorden.

"Zij zijn de zwakste partij, die vrouwen", weet Van Uitert. "Eeuwenlang
onderdrukt, leek er eindelijk hoop te gloren na de Amerikaanse invasie van
oktober 2001. Maar nu, met het Nederlandse vertrek, ziet het er toch weer somber
uit. Ik heb ze gefotografeerd. Vaak was er oogcontact, vanachter mijn en hun
boerka's. Een glimlach, een twinkeling. Dat waren de mooiste momenten."

Het werk van Mariëlle van Uitert is te zien in het Genie Museum van de
Koninklijke Landmacht in Vught en op exposities in Amsterdam en - vanaf 6
september - in de Centrale Bibliotheek van Arnhem. 'Smile now, cry later',
'wegwerp soldaat', 'ISAF's kinderen', 'vrijwillige dwang', zijn enkele
categorieën van haar documentaire De Erfenis. In zwart-wit gemaakt en afgedrukt,
om het middeleeuwse van Afghanistan voor de onbevangen kijker te benadrukken.
Behalve terug naar dát land, staat een bezoek aan Tsjetsjenië hoog op het
verlanglijstje van de fotografe.

"Ik wil daar de Zwarte Weduwen, die zelfmoordaanslagen plegen op Russische
doelen, met mijn camera vangen", zegt ze. "Dat zijn vrouwen, wanhopig na vele
jaren oorlog. Ze willen zich wreken voor de dood van hun geliefden. De Russen
jagen met man en macht op deze 'martelaarsbrigade', die tot in de metro van
Moskou dood en verderf zaait. Het haast onmogelijke vastleggen met de lens, voor
minder doe ik het niet."

LOAD-DATE: August 13, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              76 of 173 DOCUMENTS



                                  De Telegraaf

                           14 augustus 2010 zaterdag

"Succeskabinet met daadkracht en lef";
HANS WIEGEL  "Als het lukt, denk ik ook dat Rutte-1 de rit kan uitzitten"

SECTION: FEATURE; Blz. 3

LENGTH: 1649 woorden

SAMENVATTING

Hans Wiegel (69) heeft vanaf het begin af aan gezegd dat de PVV van Geert
Wilders ruimte moet krijgen om mee te doen aan de politieke besluitvorming in
ons land. De VVD-prominent begreep meteen waarom deze partij zoveel aanhang in
ons land heeft. De kans op de komst van een rechts kabinet van VVD en CDA en
gesteund door de PVV schat hij op 80 procent. Hij logenstraft de (linkse)
critici: "Dit kan wel eens een buitengewoon solide en daadkrachtig kabinet
worden." HEEZE, zaterdag Het erelid van de VVD trekt ruimhartig aan zijn sigaar
en zegt: "Ik heb nooit begrepen dat er vanuit bepaalde lagen van de bevolking
zoveel weerstand is tegen de eventuele komst van een kabinet van VVD en CDA met
gedoogsteun van de PVV. Om te beginnen zijn alle andere mogelijkheden uitgeput
en het is van groot belang dat dit land weer geregeerd wordt. Ik schat de kans
op dit rechtse kabinet op 80 procent en als het lukt, denk ik ook dat het de rit
kan uitzitten. Dat is afgelopen tientallen jaren, ook met kabinetten met een
brede basis, niet vaak gelukt."

VOLLEDIGE TEKST:

Het kabinet heeft dan de krapst mogelijke meerderheid en is ook afhankelijk van
de steun van de PVV.

"Dat lijkt op het eerste gezicht heel lastig, maar dergelijke bijzondere
minderheidskabinetten zijn in Scandinavië aan de orde van de dag en blijken
vervolgens zeer solide te zijn. Het belangrijkste is, dat de economie weer
gezond wordt. Wat dat betreft, staan VVD en CDA dicht bij elkaar en omdat straks
slechts twee partijen ministers en staatssecretarissen leveren, kunnen ze zeer
daadkrachtig te werk gaan."

Maar hoe overtuig je de PVV?

"Op sommige onderwerpen zoals de zorg en de uitkeringen wordt dat lastig, maar
Wilders toont zich coöperatief. Een nieuw kabinet moet water bij de wijn doen
door een terughoudend immigratiebeleid. Er dient gesaneerd te worden op de
ontwikkelingshulp en ik denk dat er een boerkaverbod moet komen."

Maar dan wordt, om met CDA'er Sytze Faber te spreken, het CDA de schlemiel van
de coalitie.

"Daar geloof ik niets van. CDA-leider Maxime Verhagen is een buitengewoon
verstandige politicus. Hij heeft direct na de rampzalige verkiezingen gezegd dat
zijn partij niet in de regering wil. Hij heeft zich ook tegen de PVV gekeerd.
Dat is allemaal begrijpelijk. Maar nu zie je dat zijn houding verandert. Hij
weet ook dat er geregeerd moet worden en bovendien is het CDA een echte
bestuurderspartij, dus goed in regeren en minder goed in het voeren van
oppositie. Het zou best kunnen dat het CDA bij de volgende verkiezingen weer
zetels wint als dit mogelijke kabinet successen boekt. Voorwaarde is wel dat
Rutte en Wilders het CDA iets gunnen, want van deze drie partijen zit het CDA
wel in de moeilijkste positie."

Wilders kan ook een geheime agenda hebben door de gedoogsteun later in te
trekken zodra hij zijn zin niet krijgt op een aansprekend PVV-onderwerp. In de
hoop daarna de verkiezingen te winnen en de grootste partij te worden.

"Daar geloof ik niets van. Wilders is intelligent en heeft een enorme politieke
neus. Hij is slim genoeg om een kabinet niet zo maar ten val te brengen en de
kiezer is niet achterlijk. En waarom zou hij tussentijds willen breken? Hij
blijft in de Tweede Kamer en kan dus een stempel drukken op zijn eigen fractie
en hij wil laten zien dat de PVV een volwaardige partij is die ook in staat is
verantwoordelijkheid te dragen."

Is zijn gedoogsteun een meesterzet? Al was het alleen maar omdat Wilders weet
dat hij niet in staat is een stuk of acht capabele mensen naar voren te schuiven
als kandidaten voor een post als minister of staatssecretaris.

"Wilders wist van tevoren dat het CDA nooit zou accepteren dat de PVV ook
bewindslieden zou leveren. Dat is nog een brug te ver, dus gedoogsteun is het
maximaal haalbare. En ik bestrijd dat de PVV geen capabele mensen heeft. Na de
eclatante verkiezingswinst op 9 juni komen steeds meer mensen er openlijk voor
uit op de PVV te hebben gestemd. En als de partij kan bijdragen aan een
succesvol kabinet-Rutte neemt de openlijke steun voor zijn partij alleen maar
toe. Ik weet zeker dat Wilders nu al goede mensen achter de hand heeft. Ik ken
er een aantal die zo bewindspersoon kunnen worden. Nee, ik zeg niet welke."

Pechtold van D66 zei in de Tweede Kamer dat CDA en VVD medeverantwoordelijk zijn
voor het gedachtegoed van de PVV als de coalitie er komt.

"Dat is echt een domme onzinopmerking en die ligt geheel in de lijn van D66.
Zijn voorganger Thom de Graaf begon indertijd zelfs Anne Frank er bij te halen
om te zeggen hoe schandalig de PVV is. Ach, Pechtold dacht tot voor kort zelf in
de regering te komen en heeft het nu verknald. Hij moet toch ergens zijn gram
kwijt. Ik vind dat een dialoog met de PVV veel meer oplevert dan deze partij uit
te sluiten. Bovendien bestaat hun achterban uit heel gewone, hardwerkende en
nette mensen die voorheen zelfs op de SP en vooral op het CDA stemden. In
Zuid-Limburg werd de PVV grootste en niet vanwege een moslimprobleem want dat
speelt daar helemaal niet, maar omdat deze kiezers zich terecht zorgen maken
over onze samenleving. Deze mensen mag je nooit demoniseren; die moet je juist
laten meedoen."

Schuilt er geen gevaar in het feit dat Wilders in zijn eentje de hele partij
draagt?

"Het is waar dat een partij met 24 zetels het niet van één persoon kan hebben.
Wilders zal op den duur de bakens moeten verzetten en meer democratie in zijn
partij moeten toelaten. Ik denk, dat hij dat ook wel doet. Los daarvan kan hij
altijd een rebel blijven. Onze vroegere senator Harm van Riel was ook een
rechtse provo. Een fantastische man en mijn grootste leermeester die gewoon zei
wat hij vond. Toen ik politiek leider van de VVD was, vonden sommige
partijgenoten dat ik hem tot de orde moest roepen, maar daar peinsde ik niet
over. Laat Wilders maar lekker zeggen wat hij vindt. Dan komt er eindelijk meer
dualisme in de Kamer en levendiger debatten."

Is het verstandig dat Wilders naar Ground Zero in New York gaat om te
protesteren tegen de bouw van een moskee op de plaats waar de Twin Towers
instortte?

"Ik begrijp de ophef niet. Hij gaat het woord voeren. Nou en! Politieke
tegenstanders gaan ervan uit dat hij domme dingen gaat zeggen, maar misschien
maakt hij wel verstandige opmerkingen. Overigens: je mag zeggen wat je wilt,
maar je hoeft niet altijd alles te zeggen. Dat is een van de grote wijsheden in
het leven."

U bent steevast positief over mensen zoals Pim Fortuyn en Geert Wilders. Komt
dat omdat zij net als u de taal van het volk spreken?

"Fortuyn was een dandy met zijn twee hondjes en zijn Daimler, maar hij had wel
de grootste aanhang onder de lagere sociale klasse. Het was hun Pim. Hij wist de
gewone man te overtuigen en dat kan Wilders ook. Dat past ook bij mij. Ik heb
indertijd van de VVD een echte volkspartij gemaakt, waar ook de politieman, de
leraar en de kruidenier om de hoek op stemt. Je ziet nu ook dat Wilders zijn
toon matigt. Zo scheert hij niet elke moslim meer over een kam. Hij beseft dat
heel veel moslims zich in ons land thuis voelen en zich vreselijk ergeren aan
allochtonen die rotzooi schoppen. Ik zou wel eens willen weten hoeveel moslims
nu al op de PVV hebben gestemd. Dat kunnen er wel eens meer zijn dan u en ik
denken. Een PVV-Kamerlid van Turkse of Marokkaanse afkomst sluit ik over een
paar jaar zeker niet uit."

Het interview vindt plaats op het grondgebied van het schitterende landgoed en
kasteel Heeze, parel van Brabant en al eeuwenlang bewoond door de familie Van
Tuyll van Serooskerken. Wiegel en zijn vriendin Madelon Spoor huren daar een
sprookjesachtig bijgebouw. Dit betekent dat deze rechtgeaarde VVD'er niet eens
profiteert van de fiscale aftrekbaarheid van de hypotheekrente. De jongeheer van
weleer is nu een soort jonkheer. Hij glimlacht als hem de vraag wordt gesteld
dat hij het nog mag meemaken dat de VVD met Mark Rutte mogelijk voor het eerst
een premier mag leveren. Zelf keert hij niet terug in de politiek, maar de
functie van informateur zou hij nog wel eens willen bekleden. Wiegel werkt nog
volledig. Hoofdbaan is het voorzitterschap van Zorgverzekeraars Nederland. Ook
niet onvermeld: hij is al 26 jaar voorzitter van het Centraal Brouwerij Kantoor.
In de omsloten tuin beantwoordt hij de vraag wie capabele personen zijn om in
het kabinet in wording zitting te nemen. Hij noemt voor het CDA Donner, Hirsch
Ballin en De Jager ("Een vondst, hij is heel direct en toegankelijk en als
minister van Financiën hard als het nodig is"). Bij de VVD noemt hij de
voormalige Nationaal Coördinator Terrorismebestrijding Tjibbe Joustra.

Wie is de grootste verliezer als het kabinet er komt?

"Ik denk dat dan de PvdA en Cohen de grootste verliezers zijn. D66 en GroenLinks
zijn gewend aan een oppositierol, maar de PvdA niet. Cohen zou een goede premier
kunnen zijn, maar deze oud-burgemeester heeft zich onvoldoende gerealiseerd
welke politieke slangenkuil Den Haag kan zijn. Cohen als oppositieleider wordt
een ramp. Daar vindt hij, anders dan mensen zoals Emile Roemer en Jan
Marijnissen, niets aan en hij kan het waarschijnlijk ook niet."

Wat moet het kabinet, naast het financiële saneringsprogramma, het eerste doen
om het vertrouwen van het volk te winnen?

"Achtereenvolgende kabinetten hebben het groeiende en brede gevoel van
onveiligheid niet kunnen oplossen. Ons land is onverdraagzamer geworden en de
omgangsvormen zijn verruwd. Steeds meer mensen veroorzaken overlast. Je wordt om
niets in elkaar geslagen, Mensen worden hun buurt uitgepest, homo's bedreigd,
maar ook brandweerlieden, buschauffeurs en ambulancepersoneel. Dat haalde je
vroeger niet in je hoofd, je kon het zelfs niet eens verzinnen. Als dit kabinet
er in slaagt met krachtige maatregelen en lef het gevoel van onveiligheid weg te
nemen, kan het zelfs een succeskabinet worden."

Heeft u nog een suggestie op dit punt?

"Wat dacht u ervan om ouders te laten opdraaien voor de financiële schade die
hun minderjarige kinderen veroorzaken."

LOAD-DATE: August 13, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              77 of 173 DOCUMENTS



                                  De Telegraaf

                           11 augustus 2010 woensdag

Kloof 3

SECTION: HAAGLANDEN; Blz. 31

LENGTH: 502 woorden


Vooruit, nog één keer over onze politie. Kennelijk een van uw favoriete
onderwerpen: mijn stukkies van de afgelopen weken leverden een lawine aan
reacties op.

Veel lezers zijn het wel met mij eens, zeer tegen hun zin zien zij een steeds
grotere kloof tussen de politie en de burgerij, die z'n agenten juist op handen
zou moeten dragen. Hoogste tijd, vindt de overgrote meerderheid, dat onze
politie weer dienstbaar wordt aan de gemeenschap. Dienstbaar en waakzaam. In
plaats van hardwerkende burgers telkens lastig te vallen met idiote
verkeerscontroles en kostbare tijd goeddeels te verdoen met treiterbonnen voor
onbenulligheden, moet de politie alle beschikbare mankracht steken in grote en
zeker ook in 'kleine' criminaliteit. Laat agenten ophouden met klagen dat ze
nergens tijd voor hebben, want als de politie daar al misselijk van wordt, dan
kan die misschien wel nágaan hoe de slachtoffers zich voelen. Open die
politiebureaus, de straat op die agenten! Niet om de bevolking een extra poot
uit te draaien ter aanvulling van de staatskas, maar om die burgers, hun
gezinnen en hun bezittingen te beschermen. Dat kóst geld, maar dan héb je als
samenleving ook wat.

Agenten schreven mij ook. Velen snappen de onvrede niet. Maar stel nou dat in
ziekenhuizen, waar verpleegsters óók onderbetaald worden terwijl hun bazen
torenhoge salarissen opstrijken, die verpleegsters al hun energie steken in het
controleren van leefgewoonten, pasjes en verzekeringspapieren van de
polibezoekers en daardoor geen tijd meer hebben voor (zwaar) zieke patiënten!

Sommigen agenten voelen zich, vreemd genoeg, persoonlijk aangevallen en reageren
hun woede op mij af. Anderen betichten mij van stemmingmakerij. Maar ik hoef
helemaal geen stemming te maken, want de stemming zit er al goed in, gelezen uw
honderden reacties.

Ik pik er zomaar een uit.

Annemarie schrijft mij: 'Uw column is mij uit het hart gegrepen. Enkele weken
geleden is mijn portemonnee gestolen, met daarin mijn rijbewijs. Helaas kun je
dan geen aangifte doen via internet. Even voor vijven arriveerde ik bij het
politiebureau, moest even wachten en om even over vijf was ik aan de beurt. Na
vijven geen aangifte meer, morgen terugkomen! Voor één aangifte wordt een heel
uur uitgetrokken, maar het kostte mij anderhalf uur. Weet u waarom? Omdat
agenten niet kunnen typen! Ik heb 't al herhaaldelijk beleefd: tergend langzaam
met twee vingers! Wat kost dát de maatschappij niet? Het begrotingstekort kan
enorm worden teruggedrongen door alle agenten op typles te sturen. 'Wat wordt
hier nu mee gedaan?' vroeg ik. 'Niet veel', was het antwoord.

Na te zijn gedupeerd door dieven worden de slachtoffers in ons land ook nog eens
door de overheid bestraft: 150 euro voor een nieuw rijbewijs.

Deze week werd mijn vriend wakker van gescharrel buiten, schrijft Annemarie mij
verder. De volgende ochtend bleek het hek bij de schuur doorgebogen te zijn, dus
belde ik de politie. Geen interesse, bel de gemeente maar.

Zoek 't maar uit!

Daar knelt dus de pet.jvnoord@telegraaf.nl

LOAD-DATE: August 10, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              78 of 173 DOCUMENTS



                                  De Telegraaf

                           11 augustus 2010 woensdag

'Geert Wilders moet zijn hand niet overspelen'

SECTION: WATUZEGT; Blz. 6

LENGTH: 878 woorden


Ondanks dat ik op de VVD heb gestemd draag ik de PVV een warm hart toe. De heer
Wilders moet echter niet al te eigenzinnig doordrammen door op 11 september naar
New York te gaan. Dat hij faliekant tegen de islam is weten wij wel. Door zijn
opstelling loopt dadelijk mogelijk de vorming van een rechts minderheidskabinet
nog mis en komt links weer in beeld met alle desastreuze gevolgen voor Nederland
van dien. Wilders moet zijn hand niet overspelen.

Bergum, Willem Hageman

Waarschuwing

Verhagen, voorman van het CDA, de partij die verreweg de grootste
verkiezingsnederlaag heeft geleden, dezelfde Verhagen die zei zich steeds
bescheiden op te willen stellen, begint nu al te dreigen met maatregelen, voor
het geval Wilders zich in Amerika niet parlementair zou uitlaten (Tel. 10/08).
Wilders is daar uitgenodigd, het was niet zijn eigen initiatief en ik zou eerst
maar eens afwachten, hoe hij zich in zijn nieuwe rol daar opstelt alvorens bij
voorbaat al bedreigingen te uiten. Waarschijnlijk het bekende politieke theater,
om kiezers en de achterban gerust te stellen.

Herten, Bert Osendarp

Sluw

Ambitieus als hij is, waarschuwt Verhagen Wilders met een knipoog naar links. Zo
houdt hij de deur open naar een belangrijke functie in een kabinet van welke
signatuur dan ook en blijft hij binnen het kader van de nu gemaakte afspraken.
Rutte houdt wijselijk zijn mond, omdat hij geen belang heeft bij conflicten
tijdens de actuele besprekingen en omdat hij ervan uitgaat dat Wilders op 11
september in New York op gepaste wijze zijn onvrede over de bouw van een moskee
bij Ground Zero zal weten te verwoorden. Kortom: een storm in een glas water.

Nieuwerkerk aan

den IJssel, Cees Visser

Moskee

Er waren ook veel moslims slachtoffer van de aanslag op 9/11. Wilders doet de
nagedachtenis van deze slachtoffers onrecht als hij in New York tegen de bouw
van een moskee gaat protesteren. Velen werkten voor politie en hulpdiensten,
anderen werkten in de kantoren, het Pentagon of zaten als passagier in een van
de vier lijnvliegtuigen. Waarom de hele islam voor de wandaad van 11 september
2001 verantwoordelijk stellen? Dit speelt alleen de moslimextremisten in de
kaart!

Rijswijk, Franklin Moquette

Geld

Uit onderzoek blijkt dat het papiergeld in de rijke landen het schoonst is (Tel.
10/08). Geen wonder, want in die landen vind je ook de meeste witwassers!

Alphen a/d Rijn, P. Deeleman

Dagfoto

Bij het zien van een jonge beer aan een halsband in Bali (WUZ, 10/08) voel ik de
weerstand in mij opkomen. Goede kans dat de moeder afgeschoten is om haar jong
te kunnen bemachtigen. Ondanks dat Balinezen bekendstaan om hun lachende
gezicht, weten wij uit ervaring maar al te goed dat ze voor dieren vaak barbaars
zijn. Apen, en vermoedelijk ook deze jonge beer, gaan een leven tegemoet aan een
ketting en moeten tegen betaling kunstjes vertonen of met je op de foto. Zelfs
zeeschildpadden worden gevangen en aan een vin vastgeknoopt. Een toerist vragen
ze te betalen voor hun vrijlating. Nóóit doen. Even later vangen ze hem weer en
gaat het circus opnieuw beginnen.

Ouwerkerk, K. Bredewolt

Pensioenen

Pensioenfondsen moeten mogelijk op bestaande pensioenen gaan korten (Tel.
10/08). Dit is in feite opnieuw een greep naar het spaargeld van de gewone man.
Het is onaanvaardbaar. Door het tekort aan toezicht van 'onze' overheid op die
pensioenfondsen is de pensioenroof mogelijk een feit per 1 april 2012. Het
mismanagement slaat alweer toe, waardoor nu de gepensioneerde de dupe is. Hoe
lang moet de bevolking nog wachten totdat het management opkrast?

Odoorn, A.R. Girbes sr.

Aardig

Met enige regelmaat pik ik in de media uitspraken op van politici,
werkgeversorganisaties en zelfbenoemde prominenten die zich gelet op de nog te
vormen coalitie allen ernstige zorgen maken over de vraag of het grote
buitenland ons straks nog wel aardig vindt. Het is mij waarlijk een raadsel waar
dit collectieve minderwaardigheidscomplex iedere keer weer vandaan komt.
Werkelijk nergens op deze wereld houdt men zich bezig met de vraag hoe te voeren
beleid zich zal gaan verhouden met de positie van hun land op de globale
populariteitsmeter. Zo zijn er landen die de meest elementaire mensenrechten
schenden, landen waar kinderarbeid aan de orde van de dag is, dictatoriaal
bestuurde landen die hun bevolking laten verhongeren, landen met veroordeelden
aan het hoofd van de regering, enz. Maar ja, het collectieve geweten opstoken is
één ding; de schoorsteen moet natuurlijk wel blijven roken. En zo kijken de
heren politici, werkgeversorganisaties en zelfbenoemde prominenten tijdens het
zakendoen met voormelde landen dan maar even de andere kant op. En ja, met een
beetje goede wil kun je deze handelwijze natuurlijk ook een gedoogbeleid noemen.

Capelle aan den IJssel,

Wim Everwijn

Smog

De zeer sterke smog in Moskou - het zicht in de stad is minder dan 300 meter -
en de aanzienlijke luchtvervuiling kunnen gevaarlijk zijn voor de gezondheid. De
Russische autoriteiten waarschuwen de bevolking binnen te blijven. Ondanks deze
situatie geeft Buitenlandse Zaken geen negatief reisadvies. Wanneer geeft
Buitenlandse Zaken wel zo'n advies? Is de lobby van de reisorganisatie zo
effectief dat alleen het belang van de reisorganisaties - en niet van de burger
- door de overheid wordt beschermd? Montfoort, Herman Klijn

LOAD-DATE: August 10, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              79 of 173 DOCUMENTS



                                  De Telegraaf

                           11 augustus 2010 woensdag

Ontzetting

SECTION: BINNENLAND; Blz. 3

LENGTH: 213 woorden


Het recente asociale geweld in een Amsterdamse tram tegen een moedige passagier
toont aan dat een individu die niet meer en niets minder dan zijn burgerplicht
vervult, totaal machteloos staat tegenover een groep gewelddadige jongeren. In
elkaar geslagen en mishandeld in het publieke domein omdat je een medeburger
aanspreekt op zijn gedrag.

Dat is de Nederlandse beschaving anno 2010!

En het is beslist geen uitzondering.

Burgers worden automatisch monddood gemaakt als geweld wordt toegestaan zonder
dat er door medeburgers of de politie wordt ingegrepen. Want wie opstaat tegen
dit soort lui loopt het risico ook zwaar mishandeld te worden.

Terecht wordt er nu alles op alles gezet om deze criminelen op te sporen. Die
behoren een zware straf te krijgen en niet met de fluwelen handschoen te worden
behandeld.

Maar het is wel weer het zoveelste incident, terwijl er juist onmiskenbaar
behoefte bestaat aan een maatschappelijke omslag. Of het nu gaat om
hulpverleners, ambtenaren, politieagenten of een gewone burger, dit soort
onkruid moet bij de wortel worden uitgeroeid.

Dat begint met de introductie van een minister van Veiligheid, verscherpte
handhaving en toezicht, veel zwaardere straffen en maatschappelijke uitsluiting
voor dit soort criminelen.

Het heeft lang genoeg geduurd.

LOAD-DATE: August 10, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              80 of 173 DOCUMENTS



                                  De Telegraaf

                            7 augustus 2010 zaterdag

op BINNENHOF nabij? MIRAKEL;
KANS OP AKKOORD VVD, CDA EN PVV GROEIT MET DE DAG   Eensgezindheid  groot bij
beoogde  coalitiepartners  Eén dissidente kikker en bouwwerk kan zomaar
instorten

SECTION: REPORTAGE; Blz. 5

LENGTH: 1549 woorden

SAMENVATTING

Moord en brand schreeuwen PvdA, SP, D66 en GroenLinks nu ze buitenspel staan
terwijl een rechts minderheidskabinet wordt gesmeed. Maxime Verhagen heeft zijn
ziel aan de duivel verkocht. En Mark Rutte verkwanselt de liberale beginselen.
Kortom, Geert Wilders heeft zijn rechtse partners als marionetten aan een
touwtje. Doemscenario's over instabiliteit, ondermijning van de rechtsstaat en
aantasting van grondrechten vliegen rond. Maar is dat terecht? Misschien zit er
straks wel een gewoon kabinet. DEN HAAG, zaterdag Als de huidige eensgezindheid
van Rutte (VVD), Wilders (PVV) en Verhagen (CDA) maatgevend is voor de komende
vier jaar dan zit het wel goed met de stabiliteit van de rechtse samenwerking.
De drie kunnen het ogenschijnlijk prima vinden en zijn vastberaden er samen uit
te komen. De kans dat beoogd premier Rutte over een aantal weken zijn unieke
kabinet op het bordes van Huis ten Bosch presenteert, is aanzienlijk.

VOLLEDIGE TEKST:

De linkse verwijten ten spijt, kunnen de drie partijen wel degelijk baat hebben
bij het politieke experiment. Rutte kan als premier de overheidsfinanciën
saneren, Verhagen kan CDA-beloftes inlossen en werken aan herstel van zijn
partij en Wilders drukt daadwerkelijk zijn stempel op immigratie, integratie en
veiligheid.

"Heel apart" en "het kost even tijd om aan je kinderen uit te leggen". Zelfs de
door de wol geverfde informateur Ruud Lubbers moest eraan wennen.

Een minderheidskabinet van VVD en CDA met gedoogsteun van de PVV. Maar anders
dan in een 'normale' gedoogvariant, waarbij de coalitie per onderwerp naar
meerderheden moet zoeken, weten VVD (31 zetels) en CDA (21 zetels) zich op
voorhand verzekerd van de steun van de PVV (24 zetels) en dus een
Kamermeerderheid van 76 zetels om de bezuinigingen van 18 miljard euro te
realiseren. Andersom staat straks de handtekening van Rutte en Verhagen onder
wensen van Wilders over immigratie, integratie, asiel, veiligheid en
ouderenzorg.

De aanvankelijke verwondering bij Lubbers is verdwenen en deze week suggereerde
hij zelfs dat VVD, CDA en PVV straks een bijzonder meerderheidskabinet vormen.
Het enige verschil met wat we gewend zijn, is dat Wilders geen ministers en
staatssecretarissen levert.

De PVV-leider heeft het op dit moment hoogst haalbare voor zijn partij
binnengesleept. Hij zit bij alle onderhandelsessies aan tafel, die moeten
uitmonden in de meest rechtse samenwerking uit de Nederlandse geschiedenis.
Begin dit jaar voorspelde Wilders in De Telegraaf al dat het CDA best met hem
zou willen samenwerken. "Ik zeg niet dat ze hun moeder verkopen om te gaan
regeren, maar ze hebben er wel heel veel voor over om in een kabinet te komen."

Kopvoddentaks

Samen in een kabinet met de PVV gaat het CDA veel te ver en daarom schuift
Wilders niet aan in de Trêveszaal. Hij tornt volgens de christendemocraten (en
ook de VVD) met zijn islamkritiek aan de vrijheid van godsdienst en zijn
voorstellen voor sluiting van islamitische scholen zijn strijdig met de vrijheid
van onderwijs. Bovendien gruwt Verhagen van PVV-plannen voor een kopvoddentaks,
Koranverbod en etnische registratie. Toch sluit hij ondanks die aversie nu een
verbond met Wilders.

Verhagen bezwoer aanvankelijk geen enkele behoefte aan regeringsdeelname te
hebben. Zijn partij paste na het forse verlies van 20 zetels bescheidenheid,
oreerde hij. Maar de sluwe CDA'er had als geen ander door dat Rutte nog wel eens
bij hem aan zou kunnen kloppen. Dat gebeurde na het mislukken van paars plus.

Verhagen heeft zijn partij tijdens overleg op een geheime locatie met Rutte en
Wilders opnieuw naar het centrum van de macht gedirigeerd. En zal grote delen
van het verkiezingsprogramma kunnen realiseren. De belangrijkste CDA-belofte,
niet tornen aan de hypotheekrenteaftrek, zal Verhagen waarmaken en ook de in
zijn kringen weinig populaire kilometerheffing gaat waarschijnlijk op de lange
baan.

Maar de berekenende machtspoliticus Verhagen moet samen met Rutte, die de door
hem vurig gewenste rechtse samenwerking krijgt, wel op zijn tellen passen. Tal
van risico's liggen namelijk op de loer voor het kabinet nieuwe stijl.

De basis van 76 zetels is heel smal. Er hoeft maar één dissidente kikker uit de
kruiwagen te springen, zoals Wilders in 2004 de VVD de rug toekeerde, en het
bouwwerk kan zomaar instorten, omdat een Kamermeerderheid voor de bezuinigingen
en de PVV-plannen verdampt. Ook kan de Eerste Kamer, waar VVD, CDA en PVV geen
meerderheid hebben, in theorie alle maatregelen tegenhouden.

Bezuinigingen

Daarnaast zijn de astronomische bezuinigingen van 18 miljard euro an sich een
risico. Al tijdens de onderhandelingen (komen ze er wel uit?), maar zeker ook
als er een akkoord is. Maatschappelijke onrust ligt op de loer door de verwachte
harde ingrepen in de sociale zekerheid en de zorg. Hoe eensgezind blijven Rutte,
Wilders en Verhagen als 'Henk en Ingrid' en tienduizenden andere hardwerkende
Nederlanders demonstreren op het Malieveld in Den Haag?

Verder kunnen actuele ontwikkelingen de stabiliteit ondermijnen. Het vorige
kabinet kan daarover meepraten. Het regeerakkoord van CDA, PvdA en ChristenUnie
was niets meer waard toen de financiële crisis uitbrak. En dat kabinet viel over
een onderwerp dat niet was dichtgetimmerd bij de formatie: de missie in
Afghanistan. Het minderheidskabinet van VVD en CDA zal onvermijdelijk besluiten
moeten nemen die nu nog niet kunnen worden voorzien. Komen ze daar uit met de
PVV?

Ruzie met de Tweede Kamer en ingrijpende gebeurtenissen vormen altijd een
bedrijfsrisico, maar kunnen bij dit minderheidskabinet veel sneller tot een
crisissfeer leiden. En daar komt natuurlijk de belangrijkste potentiële
splijtzwam nog bij.

De keiharde kritiek van Wilders op de islam en de onverbloemde, rauwe manier
waarop hij die verwoordt. Hoe reageren Rutte en Verhagen als Wilders opnieuw een
belasting op hoofddoekjes voorstelt, Fitna-2 wil lanceren of relschoppers met
tanks te lijf wil gaan? Verhagen en Rutte - die het opkomen voor de grondrechten
en rechtsstaat tot nu toe vooral overlaat aan de CDA-fractieleider - zullen
afstand moeten nemen van die plannen om hun geloofwaardigheid te behouden en
niet te vervreemden van hun eigen achterban.

Het zal voor Rutte en Verhagen ongemakkelijk zijn om op het ene moment de PVV af
te vallen en even later weer samen op te trekken. Alleen als de afgesproken
bezweringsformule dat ze elkaars verschillen van mening over de islam accepteren
en daar openlijk over mogen twisten in de praktijk werkt, kan het kabinet
succesvol opereren. De eerste test kan wel eens 11 september zijn, als Wilders
in New York in een speech zal protesteren tegen de bouw van een moskee op Ground
Zero.

De grote vraag is of het allemaal zo hoog zal oplopen, of de drie straks
rollebollend over straat gaan over de islam. En Verhagen Wilders net als enkele
maanden geleden zal betichten van 'het tegen elkaar uitspelen' van mensen met
het risico op 'polarisatie, escalatie en confrontatie'.

Wacht u eerst maar even af waar wij mee komen, hielden Rutte en Verhagen de
criticasters op links de afgelopen week steeds voor. Met andere woorden:
misschien hoeven wij Wilders straks niet voortdurend tot de orde te roepen, is
hij zo tevreden over de afspraken dat de volumeknop omlaaggaat.

Die voortekenen zijn er. De PVV-leider zet de islam nog steeds weg als een
verwerpelijke ideologie - waar VVD en CDA het hartgrondig mee oneens zijn - maar
hij is het afgelopen jaar in zijn uitspraken minder radicaal geworden. Soms viel
het woord islam zelfs helemaal niet meer in speeches en interviews. In het zicht
van de verkiezingen matigde Wilders zijn toon en sprak hij de bereidheid uit
compromissen te sluiten, ook op de voor hem cruciale terreinen als immigratie en
integratie.

Aow-leeftijd

De dag na de verkiezingen gaf hij ook zijn massieve verzet tegen verhoging van
de aow-leeftijd naar 67 jaar al op om in aanmerking te komen voor het pluche. De
PVV-leider zal nog veel meer uit zijn op sociaal terrein relatief linkse
verkiezingsprogramma moeten laten varen om de 18 miljard euro bezuinigingen
mogelijk te maken.

VVD en CDA willen ruim drie miljard euro snijden in de gezondheidszorg, terwijl
de PVV die helemaal wil ontzien. In de sociale zekerheid verschillen de ingrepen
van nog geen twee miljard (PVV) tot bijna elf miljard euro (VVD.) Op beide
terreinen zal, uitgezonderd de ouderenzorg, dus veel meer worden gesneden dan
Wilders zijn kiezers heeft voorgehouden.

De PVV-leider heeft er, kortom, ook heel veel voor over om aan de macht te
komen. Hij levert een groot deel van de 'linkse' PVV-agenda in voor invloed op
het vreemdelingenbeleid en de veiligheid. Ook ziet hij af van bewindslieden om
het CDA te pacificeren. VVD en CDA kunnen op hun beurt een groot deel van hun
'rechtse' agenda realiseren.

Met de tegemoetkomingen aan de PVV en de bezweringsformule voor de 'islamhobbel'
hoopt Rutte optimale voorwaarden te creëren om de dieprode schatkist op orde te
brengen. Dat is volgens hem met de PvdA en andere linkse partijen niet mogelijk.

En dat is gelijk een van de belangrijkste redenen dat het minderheidskabinet
kans van slagen heeft. Naast de chemie tussen de drie hoofdrolspelers is de
gezamenlijke afkeer van regeren met PvdA, SP, GroenLinks en D66 een ijzersterk
bindmiddel. Voor het trio alle reden om er eendrachtig een succes van te maken.

LOAD-DATE: August 6, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              81 of 173 DOCUMENTS



                                  De Telegraaf

                           5 augustus 2010 donderdag

Rauw blijspel in openluchttheater;
Gloednieuw Shakespearehuis geopend in Diever

SECTION: FILMUITGAAN; Blz. 17

LENGTH: 406 woorden

SAMENVATTING

Het citaat 'Want nooit is iets verkeerd of ongepast, wat eenvoud in oprechten
ijver biedt' sierde jarenlang het clubgebouw van toneelvereniging Diever.
Inmiddels is dat oude pand aan de bosrand bij het openluchttheater gerenoveerd
tot het gloednieuwe Shakespearehuis. Daarmee geven de amateurtoneelspelers
automatisch aan dat ze zelfs na 64 jaar nog lang niet klaar zijn met het oeuvre
van de Britse toneelschrijver. Ook deze zomer speelt het gezelschap weer een
voorstelling van William Shake-speare: het minder bekende blijspel Twee vrienden
uit Verona.

VOLLEDIGE TEKST:

Gelukkig maar, want een flinke schare trouwe fans komt elke zomer op de
legendarische uitvoeringen af.

"Shakespeare heeft zijn stukken voor het gewone volk geschreven." Na deze
woorden van de nieuwe huisarts Broekema zou het leven in Diever nooit meer
hetzelfde zijn. Het was zijn manier om de bewoners er in 1946 van te overtuigen
dat het werk van de toneelschrijver echt niet te hoog was gegrepen. Nog
datzelfde jaar werd Midzomernachtdroom opgevoerd.

Natuurlijk zijn het 'slechts' amateurspelers, maar de feeërieke omgeving, de
bevlogenheid van de medewerkers en de gezellige sfeer maken de voorstellingen
tot een onvergetelijke ervaring.

Dit jaar werd gekozen voor The Two Gentlemen of Verona (Twee Vrienden uit
Verona), dat in Nederland door professionele gezelschappen  nauwelijks nog op de
planken wordt gebracht. Valentino en Proteus verhuizen voor hun studie en
persoonlijke ontwikkeling van Verona naar Milaan. Valentino wordt daar
smoorverliefd op Silvia, de dochter van de plaatselijke hertog. Proteus vertoeft
dan nog in Verona, waar hij zijn geliefde Julia eeuwige trouw heeft gezworen.

Niet veel later valt Proteus ook als een blok voor Silvia. Moet hij nu Julia
ontrouw worden, Silvia voor zich winnen en zijn beste vriend Valentino van diens
lief beroven?

Jack Nieborg, die tien jaar geleden als regisseur aantrad, noemt het een 'rauw'
blijspel dat zich het best in een zo direct mogelijke vorm laat uitvoeren. Dat
betekent een vrij klassieke benadering, compleet met 16e-eeuwse kostuums.

Toen Nieborg net aan zijn regisseurschap in Diever begon, grapte hij al: "Ik hou
niet van gemanipuleerde, modern gemaakte Shakespeare. Het zal dan ook niet snel
gebeuren dat de club hier volgend jaar in zijn blootje Hamlet staat te doen."

De eerstvolgende voorstelling is op 11 augustus te zien, de première is op 13
augustus.

www.shakespearetheaterdiever.nl.

LOAD-DATE: August 4, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              82 of 173 DOCUMENTS



                                  De Telegraaf

                           5 augustus 2010 donderdag

'Middenklasse beter af bij rechtse coalitie'

SECTION: WATUZEGT; Blz. 6

LENGTH: 833 woorden


Cohen is een slecht verliezer, want heeft zijn kans niet gegrepen en staat nu
klagend aan de zijlijn. De PvdA heeft het vorige kabinet opgeblazen, en
verwachtte door de vermeende troefkaart Cohen te spelen de grootste te worden.
Wat een vergissing. De kiezer heeft anders geoordeeld. De VVD, de partij van het
werkende deel van de bevolking, is de grootste geworden. Laat het er maar van
komen. Als Wilders wat inbindt en de nuance zoekt, is een rechtse coalitie zo
slecht nog niet. In ieder geval wordt de middenklasse dan tenminste enigszins
ontzien.

Noordwijkerhout,

Richard van der Weide

Prominenten

Regelmatig doen politieke prominenten uitspraken over de kabinetsformatie alsof
zij de wijsheid in pacht hebben. Aangezien de werkende Nederlanders de vele
verkwistende subsidiemiljoenen moeten ophoesten - en daarvoor steeds zwaarder
worden belast - dient Den Haag te beseffen dat juist zij de prominenten zijn!

Hazerswoude, A. Rijkaart

Wilders

Als Wilders verstandig is dan haakt hij, nu het nog kan, af bij deze
informatieronde met CDA en VVD. Immers deze coalitie is alleen maar bedoeld om
hem de mond te snoeren. In de oppositie kan Wilders, als hij verstandig
optreedt, dus stopt met dat contraproductieve spreken over moslims, de kwesties
die er werkelijk toe doen benoemen. Ik denk dan aan de veiligheid van álle
burgers, de zorg, het onderwijs etc. Dan heeft hij over vier jaar zijn
electoraat verdubbeld en is de luchtfietsbrigadeterreur van de linkse kerk
voorgoed verleden tijd.

Amsterdam,

Hugo Pronk

Cohen

Wanneer het gaat zoals het lijkt te gaan moet de firma Pickwick mensen ontslaan.

Hoofddorp, Jaap Elfring

Petronella

Petronella wil haar zeven katten en vier honden terug (Tel. 04/08)! Dierenliefde
is geen excuus om zo veel beesten te houden, vooral niet voor iemand met een
uitkering. Ik vraag me dan ook meteen af hoe het zit met de hondenbelasting voor
vier honden. En de voeding van de beestjes. Ik geef het dierentehuis in
Zoetermeer groot gelijk dat de dieren niet meteen teruggegeven worden. Laat
eerst eens onderzoeken of Petronella wel zo veel beesten een dierwaardig bestaan
kan bieden. Meestal ontaardt zo'n situatie in stankoverlast en ruzie met de
buren. Als je veel van beesten houdt, neem dan een abonnement op de dierentuin,
dan weet je zeker dat er voor de vele dieren goed gezorgd wordt. Dierentuin op
een flat? Gewoon niet doen!

Voorburg, Wim Roma

Zeilmeisje

Fijn dat het zeilmeisje nu eindelijk is vertrokken (Tel. 04/08), maar... ik hoop
de komende twee jaar niets meer over haar te lezen of van haar te zien!

Amsterdam,

Chris J.J.M. Vriens

Aow

Het is merkwaardig dat de hoogte van je aow afhankelijk is van je levenswijze:
als je alleenstaand bent, krijg je meer dan wanneer je samenwoont. Dit
beïnvloedt de manier waarop je je oude dag wilt inrichten. Terwijl naar mijn
gevoel nooit onderzocht is wat het effect zou zijn als aow een persoonlijk recht
is, opgebouwd door zelf jarenlang aow-premie te betalen. Als samenwonen geen
korting op de aow zou geven, zouden wellicht meer mensen met hun aow-uitkering
gaan samenwonen. Hierdoor wordt het gezelliger in de samenleving, er zijn minder
alleenstaanden en er komen meer woningen beschikbaar. Aan samenwonen kan ook een
zorgplicht worden gekoppeld, waardoor de kosten van thuiszorg en dergelijke
kunnen worden teruggedrongen, de veiligheid neemt toe doordat samenwonenden
elkaar in de gaten kunnen houden en zo nodig alarm kunnen slaan, etc. Ik vraag
me af of de samenlevingskorting van aow bij samenwonenden opweegt tegen de
bovengenoemde voordelen.

Oldebroek, dhr. C.J. de Leeuw

Windmolens

Voor dezelfde kosten als voor het plaatsen van één windmolen kunnen minstens
honderdduizend bomen worden geplant. Een flink bos is onbetwist de beste opslag
voor CO2.

Naaldwijk,

Arie N. van den Berg

Moslims

Karel de Haan vraagt waarom goedwillige moslims de extremisten niet oproepen om
te streven naar vrede en rust (Tel. 04/08). Extremisme zit in een klein hoekje.
Ik denk dat vele moslims in Nederland niet eens extremisten kennen, laat staan
dat ze deze mensen landelijk zouden moeten aanspreken. Dit is helaas niet wat
partijen als de PVV je doen geloven. Statistisch gezien heeft Nederland meer
last van hooligans dan van moslimextremisten. Het wordt tijd dat we straattuig
aanpakken en niet de gewone burger die zijn geloofsovertuiging wil volgen.

Nieuwegein, Volkan Demir

Salarissen

De verontwaardiging vanuit de politiek over de salarissen van topambtenaren,
bestuurders van nutsbedrijven, ziekenhuizen, woningcorporaties, publieke
omroepen etc. is weer losgebarsten. Ik wacht er al jaren op dat ze dit gaan
aanpakken en stoppen met de dooddoener dat er niets te doen is aan in het
verleden afgesloten contracten. Ik heb geleerd dat het riekt naar diefstal als
je iets betaald krijgt waar je geen recht op hebt en ik denk dat de hiervoor
genoemde functionarissen veel meer krijgen dan ze verdienen!

Katwijk aan zee,

Gideon Kuijt

Thee-oloog

Wat ik al dacht van meneer Cohen: een thee-oloog is nog geen politicus.

IJsselmuiden,

Anneke Oosterhof

LOAD-DATE: August 4, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              83 of 173 DOCUMENTS



                                  De Telegraaf

                             24 juli 2010 zaterdag

Van tobbe tot turbo;
Huishouden kostte vroeger meer dan 50 uur per week

SECTION: HUISHOUDTIPS; Blz. 11

LENGTH: 302 woorden

SAMENVATTING

Science Center Nemo, vlakbij het Centraal Station in Amsterdam en bovenop de
IJ-tunnel gebouwd, is een van mijn favoriete musea. Zie ook www.e-nemo.nl.

VOLLEDIGE TEKST:

Tot en met 5 september is daar de tentoonstelling 'Het Huishoudparadijs' te
zien, een overzicht van honderd jaar huishouden. Van tobbe tot turbo.

Neem gerust uw (klein)kinderen mee, want bedenk dat er in ons land nog minstens
een miljoen mensen leven die in hun jeugd meemaakten dat het huishouden zonder
elektrische hulpmiddelen werd gedaan. Dus op de knietjes boenen en vegen tot je
er bij neerviel.

Ik heb wel eens betoogd dat het huishouden de grootste verandering van de
afgelopen honderd jaar is geweest. Jongeren kijken me dan verbaasd aan.
Omstreeks 1940 werd er meer dan 50 uur per week in het huishouden gewerkt. Niet
verwonderlijk; de ruimte was klein en vaak vochtig en er waren veel kinderen.
Tegenwoordig is de gemiddelde huishoudtijd minder dan 12,5 uur per week en dat
allemaal dankzij de moderne hulpmiddelen en omdat veel mensen niet zo nauw meer
kijken. De wasmachine en vaatwasser zijn de meest populaire hulpmiddelen. De
meeste hekel hebben we aan strijken.

Het leuke van Nemo is dat je kunt kijken naar alle veranderingen in het
huishouden, maar dat je ook zelf dingen kunt doen. Je kunt het huishoudapparaat
voor de toekomst ontwerpen en de was droogfietsen.

Siemens sponsort het onderdeel wassen, drogen en strijken. Bij dit Duitse
bedrijf, in 1847 opgericht door uitvinder en zakenman Werner von Siemens, werken
wereldwijd 428.000 mensen.

Samen met Bruynzeel werd al in 1939 een voor die tijd hypermoderne keuken met
inbouwkoelkast ontworpen. Elf jaar daarvoor introduceerde dit bedrijf onder de
naam Protos zijn eerste wasautomaat. Het duurde nog geruime tijd voordat deze
voor de gewone Nederlander betaalbaar was.

LOAD-DATE: July 23, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              84 of 173 DOCUMENTS



                                  De Telegraaf

                             24 juli 2010 zaterdag

MIJLPAAL OP WEG NAAR RUIMTETOERISME

SECTION: WETENSCHAP1; Blz. 6

LENGTH: 495 woorden

SAMENVATTING

AMSTERDAM - Het moment waarop gewone burgers de ruimte in kunnen, komt steeds
dichterbij. Afgelopen week verhief zich boven de Mojave-woestijn in Californië
een fraai gestroomlijnde combinatie: een catamaranachtig draagvliegtuig met
daaronder - voor het eerst bemand - de eerste kleine spaceshuttle die voor het
vervoer van passagiers is bedoeld.

VOLLEDIGE TEKST:

In de nabije toekomst zal het draagvliegtuig WhiteKnightTwo het ruimteschip
SpaceShipTwo loslaten op een hoogte van 17 kilometer, waarna de minishuttle met
twee piloten en zes passagiers steil naar een hoogte van meer dan honderd
kilometer springt. Tijdens de afgelopen testvlucht bleven de toestellen nog
stevig gekoppeld. De combinatie is gebouwd door het Californische Bedrijf Scaled
Composites in opdracht van Virgin Galactic, een van de ondernemingen van de
Britse miljardair Sir Richard Branson.

Voorlopig zal Virgin Galactic, dat ook een vertegenwoordiging in Nederland
heeft, opereren vanaf ruimtehavens in Californië en in Nieuw Mexico. Er zijn
plannen die voorzien in soortgelijke faciliteiten in onder meer Zweden,
Saoedie-Arabië en Engeland.

Hoe verloopt zo'n ruimtetochtje? Op het vliegveld stappen de zes passagiers in
het SpaceShipTwo dat tussen de twee rompen van het draagvliegtuig hangt. De
futuristisch ogende combinatie vertrekt en ongeveer een uur lang klimt het duo
om ten slotte een hoogte van 17 kilometer te bereiken. Daar wordt het
ruimtevliegtuig ontkoppeld, gaat op zijn staart staan en ontsteekt zijn
raketmotor. De twee piloten en zes passagiers ondervinden dan een versnelling
van 3G, drie keer de normale zwaartekracht. De topsnelheid is 4500 kilometer per
uur. Als de raketmotor is uitgewerkt wordt alles en iedereen gewichtloos. De
passagiers mogen hun riemen losmaken en het toestel schiet nog verder door tot
een hoogte van ongeveer 120 kilometer. Daarna duikt het terug naar de aarde.
Vervolgens wordt het afgeremd door de atmosfeer en maakt ten slotte een normale
landing op het vliegveld van vertrek. Tussen het uitschakelen van de raketmotor
en de afremming in de atmosfeer mogen de passagiers ronddartelen en via grote
ramen naar de aarde kijken. De gewichtloosheid duurt maximaal een minuut of
vijf.

Uiteraard omvat het programma ook een korte training en instructie vooraf
(gedurende een dag of drie) en enige 'nazorg' in de vorm van bijvoorbeeld een
video van de start en het verblijf aan de grens van de ruimte. Space-ShipTwo
komt dus niet in een baan om de aarde. De eigenlijke ruimtesprong - van
raketstart tot landing - duurt een minuut of twintig.

De prijs van een Virgin Galactic-ticket is 200.000 dollar. Al driehonderd mensen
hebben zich aangemeld voor een vlucht, onder wie een man of vijf uit Nederland,
aldus Ronald Heister die Virgin Galactic in ons land vertegenwoordigt met zijn
agentschap Your Galaxy. Dit jaar en volgend jaar zal eerst nog een aantal
testvluchten worden gemaakt met de combinatie van Virgin.

Meer informatie:

www.your-galaxy.com

LOAD-DATE: July 23, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              85 of 173 DOCUMENTS



                                  De Telegraaf

                             22 juli 2010 donderdag

Brits vuilnis moet ramp afvalsector voorkomen;
markt kampt met  overcapaciteit

SECTION: FINANCIELETELEGRAAF; Blz. 23

LENGTH: 698 woorden

SAMENVATTING

AMSTERDAM - Afvalbedrijven hebben tijdens de economische crisis flink moeten
inleveren op hun capaciteit. Het aanbod bedrijfsafval nam de afgelopen twee jaar
fors af. Ook komt er vanuit huishoudens minder vuilnis om op de
afvalverbrandingsmarkt te worden verwerkt. Overcapaciteit hangt als een zwaard
van Damocles boven de afvalsector. Wellicht kan Groot-Brittannië redding bieden;
anders dreigt sluiting voor installaties.

VOLLEDIGE TEKST:

Bij de afvalverwerkingscentrales van de Van Gansewinkel Groep nam het aanbod van
bedrijfsafval af met ongeveer 5%. Vooral in de bouwsector en de auto-industrie
werd minder geproduceerd, wat ten koste ging van de afvalstroom. Voor SITA
Nederland/Vlaanderen, dat ook actief is op het gebied van afvalinzameling,
recycling en -verwerking, geldt hetzelfde verhaal. "De bouw is natuurlijk
dramatisch stilgevallen. Ook vanuit de auto-industrie, wij hebben contracten met
Scania en Daimler in Duitsland, is het volume flink teruggevallen", zo laat de
woordvoerder weten.

In het geval van Sita is er sprake van een afname van 5 tot 10% van het
bedrijfsafval.

Dick Hoogendoorn (Vereniging Afvalbedrijven) bevestigt deze ontwikkeling. De
directeur van de brancheorganisatie die zo'n twee derde van de Nederlandse
afvalmarkt vertegenwoordigt, vertelt dat Paccar, het Amerikaanse moederconcern
van Daf Trucks, enige tijd geleden heeft besloten om de productie van de
vrachtwagens flink terug te schroeven. "En dan heb je natuurlijk ook minder
afval dat moet worden verwerkt."

Naast bedrijfsafval verwerken Sita en de Van Gansewinkel Groep huishoudelijk
vuilnis in energiecentrales. In totaal wordt in Nederland 60 miljoen ton afval
geproduceerd waarvan 83% wordt gerecycled. Het verhaal dat bijna al ons vuilnis
naar lagelonenlanden wordt geëxporteerd, is volgens deskundigen een fabeltje.

Of de jaarlijkse omzet van de sector (&euro;6 miljard) zo hoog blijft, is nog
maar de vraag. Op de markt is sprake van groeiende overcapaciteit. De afgelopen
jaren zijn flink wat installaties bijgebouwd, terwijl de stroom van afval niet
is gestegen.

Naast een magerder aanbod van bedrijfsafval nam de inzameling van huishoudelijke
resten af. Hoogendoorn verwacht dat laatstgenoemde nog meer zal dalen dan wel
zal stabiliseren. "In 2009 was de koopkracht van de Nederlandse consument nog
niet aangetast. Desondanks zagen we in dat jaar al een lichte afname."

Volgens het Centraal Bureau voor de Statistiek nam het afval per huishouden af
van 561 kilo in 2008 naar 556 in 2009. Hoogendoorn denkt dat de consument de
hand op de knip houdt dit jaar, waardoor het afvalaanbod eveneens terugloopt.
"Verder is het beleid van de overheid er jarenlang op gericht dat er minder
afval wordt geproduceerd en dat begint zijn vruchten af te werpen."

Door het kleinere aanbod is er sprake van een groeiende overcapaciteit op de
afvalverbrandingsmarkt in Nederland. "Dat de situatie moeilijk is, valt dan ook
niet te ontkennen."

Toch heeft hij hoop. De koepelorganisatie denkt dat de Nederlandse installaties
kunnen worden gebruikt voor het buitenland. "Dan heb ik het niet over Duitsland
of België, want daar hebben ze de boel goed voor elkaar. Wij richten ons vooral
op het Verenigd Koninkrijk. In dat land is bijvoorbeeld nogal wat weerstand
tegen de bouw van nieuwe installaties. In Nederland hebben we een aantal daarvan
aan het water staan en kan het afval over zee worden aangevoerd. In dat land
liggen voor ons kansen."

Door de overcapaciteit liggen de verwerkingstarieven substantieel lager. Voor de
Van Gansewinkel Groep reden om een van de verwerkingsbedrijven te sluiten. Dat
meer verbrandingsinstallaties de ovens moeten doven, wordt niet uitgesloten.

"Nee, dat komt niet voor rekening van de burger", zegt Hoogendoorn. "Er zijn de
laatste tijd heel veel contracten op de markt gekomen en de markt van vraag en
aanbod heeft zijn werk gedaan." Daar zijn de exploitanten de dupe van, want die
verdienen minder. In veel gevallen kunnen gemeenten en de inwoners er juist van
profiteren, want zij zijn minder geld kwijt voor afvalverwerking. "Tenzij de
gemeente aandeelhouder is van zo'n bedrijf; in dat geval kan het verlies
eventueel wel worden afgewenteld op de gewone man."

LOAD-DATE: July 21, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              86 of 173 DOCUMENTS



                                  De Telegraaf

                             10 juli 2010 zaterdag

Ter lering ende vermaak

SECTION: CD_BOEK; Blz. 6

LENGTH: 216 woorden

SAMENVATTING

Arnout Borms - Centsprenten

VOLLEDIGE TEKST:

Zoals stripboeken nu heel gewoon zijn, waren centsprenten dat in vervlogen
eeuwen. Weinig bekend zijn ze meer, en daarom legt de Koninklijke Bibliotheek er
eer mee in een boekje te publiceren over die prenten, die in miljoenen zijn
gedrukt.

Auteur Aernout Borms doet uit de doeken hoe de geschiedenis vanaf het vroegste
begin, in de 15e eeuw met heiligenprenten, verlopen is. Prettig leesbaar komt er
van alles aan bod, van de makers van de prenten tot voor wie ze bestemd waren (
het gewone volk). Hoe in de 18e eeuw de populariteit groeide, en daarmee de
concurrentie, waardoor de kwaliteit verslechterde. Inkleuringen gebeurden,
schrijft Borms, à la manière hollandaise: met de Franse slag. In de 19e eeuw
wordt alles moralistischer, onder aanvoering van de Maatschappij tot Nut van 't
Algemeen. Onderschriften bij traditionele verhaaltjes veranderden. En
dierenmishandeling, ooit een favoriet volksvermaak, verdween. Zoals ganssabelen
of palingtrekken; een verbod op dit laatste lokte in 1886 het Palingoproer uit.
Doordat het boekje rijkelijk geïllustreerd is, kan ook worden gevolgd welke
kinderspelen er verder waren, of welke ambulante kooplieden zich op 's Heren
wegen bevonden.

Bertjan ter Braak

Uitg. d'jonge Hond; 96 blz.;

&euro; 24,95.

LOAD-DATE: July 9, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              87 of 173 DOCUMENTS



                                  De Telegraaf

                             10 juli 2010 zaterdag

Epidemie van privatisering

SECTION: BINNENLAND; Blz. 9

LENGTH: 1030 woorden

SAMENVATTING

Al bijna twintig jaar wordt een groot deel van Europa getroffen door de zeer
besmettelijke epidemie van de marktwerking en de privatisering. Lange tijd
hebben wij dat zonder veel protest over ons heen laten komen. Precies zoals wij
in 2002 zonder noemenswaardig protest de Europese eenheidsmunt, de euro, hebben
geaccepteerd, verblind als we waren door de overheidsreclamecampagne vol halve
waarheden en bedrog. Nu pas beginnen velen wakker te worden, onder meer door
grote financiële problemen, sociale drama's en massaontslagen.

VOLLEDIGE TEKST:

Bij de Posterijen, die dezelfde afgekorte naam draagt (namelijk TNT) als één van
de meeste krachtige explosieven, namelijk Tri Nitro Toluol, leidt dit tot het
ontslag van ruim 14.000 mensen. Dat zijn vooral de echte postbodes, die nog een
degelijke opleiding hebben genoten. Die werken soms al tientallen jaren bij wat
vroeger de PTT heette. Een postbode had een zeer verantwoordelijke taak waarbij
accuratesse, betrouwbaarheid en beroepsgeheim de belangrijkste pijlers waren. In
kleine gemeenten had de geüniformeerde postbode ook een belangrijke sociale
functie. In het bijzonder voor oudere, invalide of alleenstaande mensen. De
vaste postbode was vaak hun belangrijkste contact met de rest van de wereld.

Het is dan ook niet verwonderlijk dat bijna 80 procent van de lezers van De
Telegraaf op 30 juni jongstleden te kennen gaf, terug te verlangen naar de tijd
dat de postbezorging bij de aloude PTT in vertrouwde handen was. Thans zijn er
drie verschillende postbezorgers van verschillende organisaties zoals
bijvoorbeeld Sandd en Selekt Mail. Die maken veelal gebruik van jongere parttime
krachten die nauwelijks een opleiding in het postberoep hebben ontvangen, maar
die wel veel goedkoper zijn. Volgens de topmanagers van de Posterijen is de
oorzaak van de ellende de verminderde hoeveelheid briefpost ten gevolge van
internet.

Failliet

Het bedrijf moet, zeggen ze, drastisch bezuinigen, anders dreigt de post
failliet te gaan en dat zou nog veel erger zijn. Maar dit is slechts de halve
waarheid. De privatiseringsepidemie begon al lang voor de e-mail een echte
bedreiging werd voor de brievenpost. De huidige privatiseringsrage is het
tegenovergestelde van wat in de 19e eeuw en ook nog in het begin van de 20e eeuw
gebeurde. Er werden toen in hoog tempo op particuliere basis allerlei
activiteiten ontwikkeld die voor iedereen van belang waren. Zoals de aanleg van
spoorwegen, waterleidingen, elektriciteitscentrales, gasfabrieken enzovoort.
Zulke organisaties noemde men dan ook nutsbedrijven. Reeds vroeg vond de
overheid dat de belangen van de Nederlandse burgers geen speelbal moesten zijn
van economische en commerciële krachten. En dus werden al die nutsactiviteiten
tot staats- of gemeentebedrijven omgevormd. Want de belangrijkste personen in
het gehele systeem zouden niet de aandeelhouders, de managers of de directeuren
moeten zijn, maar de gewone burgers. Winst was niet het primaire oogmerk van de
staatsondernemingen.

Zo kwamen we aan onze PTT, de voortreffelijke postdienst, de Nederlandse
Spoorwegen, de waterleidingbedrijven en vele andere instellingen met een
respectabele toewijding voor zelfs de meest afgelegen klant. De diverse employés
droegen dan ook hun uniform met duidelijke trots. Ditzelfde gebeurde in andere
landen. Zo had Frankrijk 'La Poste', een overheidsdienst met 300.000 werknemers,
van wie 100.000 postbodes. Ook dit bedrijf moest, gedreven door de tijdgeest,
geprivatiseerd worden. Want het staatsbedrijf was niet winstgevend. Het
resultaat is dat de vroegere PTT France zó commercieel is gestroomlijnd, dat ze
thans weliswaar een omzet heeft van 21 miljard euro, maar dat al 25
personeelsleden de laatste anderhalf jaar zelfmoord hebben gepleegd vanwege een
ondraaglijke bedrijfscultuur.

Ook bij ons zit zoiets eraan te komen. Een van de grote propagandisten voor de
meedogenloze vercommercialisering was Annemarie Jorritsma, thans burgemeester
van Almere, maar destijds (1998-2002) minister van Economische Zaken. Niet
voorzien van enige historisch-culturele of psycho-sociale achtergrond predikte
ze onbekommerd de zegeningen van de marktwerking. Die zou concurrentie
opleveren. Door die concurrentie zouden de prijzen dalen en de dienstverlening
beter worden. Het economisch paradijs zou vervolgens opengaan. Niet alleen bij
de posterijen, maar ook de Nederlandse Spoorwegen, de zorgsector, de bus- en
tramdiensten, de volkshuisvesting, de energiebedrijven, de watervoorziening en
het onderwijs.

Huisartsen, ziekenhuizen en specialisten moesten gaan concurreren. Dan zou ook
de medische zorg beter, sneller en goedkoper worden. De landbouw moest worden
opgeheven. Op de vrijkomende gebieden (akkers, weiden enzovoorts) konden nieuwe
steden worden gebouwd, industrieën gevestigd, sportterreinen aangelegd en
recreatiegebieden worden ontwikkeld. Landbouwproducten konden volgens Annemarie
goedkoop in Rusland en Oost-Europa worden ingekocht. Zoals iedere politicus met
geldingsdrang wilde ze iets groots nalaten voor het nageslacht. Daardoor
verkreeg ze tenslotte de bijnaam van Minister van Chaos en Onbezonnen Beloften
(Het Parool, 7-11-'98). Ze is echter niet de enige die het valse evangelie van
de privatisering predikte. Ze werd daarin van harte bijgestaan door de politici
Wim Kok en Neelie Smit-Kroes.

Maar het lijkt alsof het privatiseringsvirus steeds harder om zich heen grijpt.
Een van de beroemdste Nederlandse wetenschappelijke bedrijven, namelijk Organon
in Oss, dreigt thans te verdwijnen. Organon is wereldberoemd geworden door
wetenschappelijk onderzoek naar medicamenten die uit dierorganen kunnen worden
verkregen, zoals hormonen. Beroemde producten zijn bijvoorbeeld de
anticonceptiepil en de insuline tegen diabetes. Het bedrijf is al enige malen
door megalomane managers verkocht en de laatste eigenaar, de firma Merck, wil
thans saneren. Ook dat kost duizenden banen en mogelijk ook de vestiging in Oss.

Waar blijft de politicus of de topmanager die inziet dat sommige bedrijven een
maatschappelijke meerwaarde hebben, die niet in beursnoteringen is af te lezen,
maar die wél de ethische, wetenschappelijk en morele spil is waar een
samenleving om draait?

LOAD-DATE: July 9, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              88 of 173 DOCUMENTS



                                  De Telegraaf

                              3 juli 2010 zaterdag

Startersdroom

SECTION: OVERGELD; Blz. 17

LENGTH: 305 woorden


De afschaffing van de hypotheekrenteaftrek is niet per definitie een goede zaak
voor starters op de huizenmarkt. Het voorbeeld van Zweden doet dit wel
vermoeden. Toen daar die aftrek in 1991 (een periode van onhoudbare hoge rente)
in één keer ernstig werd beperkt, werden huizen wel erg goedkoop in korte tijd.
Gemiddeld daalden de prijzen rond de 25% in een paar jaar. Ondanks die
aanvankelijke daling zijn de huizenprijzen in Zweden de afgelopen 15 jaar echter
zó sterk gestegen dat men in de grote steden bang is voor een huizenbubbel.

Voorstanders van een geleidelijke afschaffing van de hypotheekrenteaftrek,
verwijzen weer naar Engeland. Daar leidde zo'n maatregel tot een nauwelijks waar
te nemen waardedaling. In beide gevallen dus geen structureel lagere prijzen.
Maar toch wil men de gewone man zonder eigen huis doen geloven dat voor hen de
afschaffing van de hypotheekrenteaftrek een goede zaak is.

Huizenprijzen worden sterk beïnvloed door het aanbod en de rentestand. Bij een
te laag aanbod stijgen huizenprijzen. Bij een lage rente ook, omdat er meer
geleend wordt. De vraag is dan ook waarom huizen zo duur zijn in Nederland? Door
schaarste in een krappe markt? Versterkt door een lage rente? Of door de
hypotheekrenteaftrek? En zou de geleidelijke afschaffing van die aftrek
starterswoningen goedkoper maken of juist meer mensen uit de duurdere huizen
wegduwen naar de 'goedkopere' huizen zodat deze weer duurder worden?

Ja, een integrale aanpak van de woningmarkt is nodig, met als doel een beter
werkende markt zonder allerlei subsidiestromen. Maar laten we elkaar niet voor
de gek houden. Aanbod is misschien wel één van de belangrijkste oorzaken voor de
huizenprijzen. Niet het met beleid afschaffen van de hypotheekrenteaftrek.

Marian Hogeslag is directeur van ActivInvestor

Management.mhogeslag@activinvestor.com

LOAD-DATE: July 2, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              89 of 173 DOCUMENTS



                                  De Telegraaf

                             1 juli 2010 donderdag

De moraal verhaal;
Over het IJ Festival  van start in Amsterdam Noord  Klein Land maakt
voorstelling over kredietcrisis

SECTION: FILMUITGAAN; Blz. 18

LENGTH: 470 woorden

SAMENVATTING

Analisten, economen en de politiek. Ze zijn allemaal aan het woord geweest over
de kredietcrisis. Nu is het de beurt aan theatermaker Andreas Vonder van
theatergroep Klein Land, die er zijn licht over laat schijnen in de
locatievoorstelling Eerst de bonus, dan de moraal in het oude Shell-gebouw aan
het Amsterdamse IJ. "Ik ben in de hele discussie de mens kwijtgeraakt en die
hoop ik op deze manier terug te vinden."

VOLLEDIGE TEKST:

Voor het project Vertrouwen Verbeeld, een initiatief van Art Partner en
Kunstenaars & CO, gingen twaalf kunstenaars zo'n anderhalf jaar geleden de
dialoog aan met de financiële sector. Er werden vijftig bankiers, adviseurs en
commissarissen geïnterviewd over het begrip vertrouwen. Theatermaker Andreas
Vonder was een van de interviewers. "In het begin kon je duidelijk merken dat ze
het niet zo serieus namen. Dat ze het wel grappig vonden, zo'n kunstenaar aan
tafel. Ze hadden dan een uurtje voor me ingepland, maar niet zelden ging ik drie
uur later pas de deur weer uit. Er had nog nooit iemand op die manier met ze
over zo'n onderwerp gesproken."

De interviews leidden tot opmerkelijke uitspraken. Zo zei iemand bijvoorbeeld
'wij zijn de nieuwe Marokkanen', erop doelend dat bankiers als zondebokken
werden gezien als het om de kredietcrisis ging. "Die gesprekken hebben me
geïnspireerd, maar ook verbaasd. De banken waren net aan het vallen en ze waren
oprecht verontwaardigd dat ze de zwartepiet kregen toegespeeld. Het leverde in
ieder geval genoeg stof tot nadenken op en ik wist al snel dat ik hier nog iets
mee moest doen." Het werd een theaterdrieluik, waarvan Eerst de bonus, dan de
moraal het tweede deel is. De voorstelling is te zien tijdens het Over het IJ
Festival in Amsterdam-Noord.

Voor de gewone man is het haast niet uit te leggen; de graaicultuur, het
gewetenloos verspelen van de kostbare spaarcentjes van de burger. Toch moest
Vonder juist ook de kant van de bankiers belichten. "Als ik ze alleen maar te
kakken zou zetten, dan zou dat te makkelijk zijn. Je kunt het je als
theatermaker niet permitteren om boven een andere bevolkingsgroep te gaan staan.
Bovendien kwam er in die interviews naar voren dat ze wel heel erg in een ivoren
toren hebben gezeten. Ze hadden geen idee wat zich in de 'normale' wereld
afspeelde. Iemand vertelde bijvoorbeeld dat hij maar drie keer per jaar thuis
at."

Toch vindt Vonder dat we ook de hand in eigen boezem mogen steken. "We hebben
dit systeem met z'n allen gecreëerd, maar het is ons gaan domineren. Daardoor
kun je nu eigenlijk geen schuldige aanwijzen. Het is de onzichtbare hand die de
vrije markt regelt."

Over het IJ Festival staat van 1 t/m 11 juli op het NDSM-terrein in
Amsterdam-Noord. Voor meer info:

www.overhetij.nl.

De voorstelling van Klein Land is te zien van 2 t/m 11 juli
http://(www.kleinland.nl).

LOAD-DATE: June 30, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              90 of 173 DOCUMENTS



                                  De Telegraaf

                             1 juli 2010 donderdag

CDA krijgt de zwartepiet;
Stemmers houden vast aan rechtse coalitie

SECTION: WATUZEGT; Blz. 6

LENGTH: 650 woorden

SAMENVATTING

Een rechts kabinet is van de baan. Die conclusie trokken de leiders van de
paars-plus-adepten Cohen, Halsema en Pechtold na het Kamerdebat over de
voortgang van de formatie. Een minderheid van dertig procent van de bijna
zevenduizend stemmers op de Stelling van de Dag gelooft dat ook. De meesten
willen echt nog steeds een regering met VVD, PVV en CDA.

VOLLEDIGE TEKST:

Wilders ging meermalen niet op de uitnodiging van Rutte in om nog eens samen om
tafel te gaan zitten. De stemmers op de Stelling geven hem daarin gelijk.
Zeventig procent van de stemmers op de Stelling geeft de PVV-leider gelijk:
alleen praten met het CDA erbij. En dat wil nog steeds niet. En zo lijkt de deur
naar een rechts kabinet gesloten.

Paria

Van het tot nu mislukken van de VVD/PVV/CDA-coalitie krijgt het CDA de
zwartepiet toegespeeld. 71 procent van de respondenten op de dagelijkse enquête
op de website van De Telegraaf wijt het niet vlotten van de formatiebesprekingen
aan het CDA. Dat wil niet met PVV en VVD om de tafel, omdat de partij vindt dat
deze partijen er eerst samen maar uit moeten komen. Verder denkt veertien
procent dat met deze verkiezingsuitslag simpelweg een formatie moeilijk is.

Geert Wilders stelde in het Kamerdebat dat hij tijdens het formatieproces was
behandeld als een 'paria, een melaatse, een zwerver'. De PVV-voorman vindt dat
hij genegeerd is in het formatieproces tot nu toe. En dat vindt driekwart van de
stemmers op de Stelling met hem. Iemand verklaart de geslagen houding van de
PVV-leider anders: "Wilders wil gewoon niet."

Vaak voert Wilders daarbij aan dat hij de winnaar is van de verkiezingen en dat
hij 1,5 miljoen Nederlanders achter zich heeft. Een respondent merkt daarbij wel
op: "Dat betekent dat er acht miljoen Nederlanders zijn die hem niet willen."

De helft van de stellingstemmers denkt dat er nieuwe verkiezingen komen. En een
grote meerderheid (85 procent) denkt dat de formatieperikelen de PVV-voorman dan
electoraal geen windeieren zullen leggen.

Buitengesloten

Ondanks dat Wilders tijdens de formatie naar zijn zeggen is buitengesloten,
gelooft toch nog steeds meer dan de helft in een VVD/PVV/CDA-kabinet. Een rechts
kabinet zou volgens de meesten dan ook een zegen zijn voor het land. Velen
zouden Verhagen echt wel weer aan de onderhandelingstafel willen hebben. Uit de
reacties: "Verhagen moet stoppen met klieren en aan het werk gaan. Het CDA heeft
lang genoeg de kleuter uitgehangen."

Eén iemand maakt echter een nuanceverschil: "Een rechts kabinet zou inderdaad
een zegen zijn voor het land." Maar hij vraagt zich af of de PVV eigenlijk
inderdaad wel zo rechts is: "Op financieel en economisch vlak is de PVV helemaal
geen rechtse partij." Een ander denkt dat de partij van Wilders juist heel links
is. "De PVV is op sommige punten zelfs links voorbij."

Vooral degenen die tegen de stelling 'Rechts kabinet van de baan' stemden,
denken dat een rechts kabinet met VVD, PVV en CDA een zegen zal zijn voor het
land. Met een links kabinet gaat het slecht aflopen met ons land. Nederland gaat
dan af op 'de afgrond', een 'faillissement' en 'de poorten naar de hel'.

Degenen die een rechts kabinet liever zien gaan dan komen, denken dat Nederland
met Rutte en Wilders afstevent op een ramp of zelfs een 'verwoestende ramp'.
Sommigen van hen vinden dat Wilders 'het' dan maar moet gaan proberen met Rutte.
"Wilders moet dan met de billen bloot." Anderen vrezen een herhaling van
Balkenende I. "Heeft Wilders wel voldoende capabele staatssecretarissen?",
vraagt iemand af.

Ten slotte zijn er ook nog veel stemmers die teleurgesteld zijn. "Linksom of
rechtsom, Jan Modaal moet toch pijn lijden." En: "Ik hoop dat een rechts kabinet
een zegen zal zijn. Maar zodra politici het pluche voelen, is het toch een pot
nat."

Martine de Vente

Vandaag is er weer een Stelling van de Dag. U kunt eraan meedoen van 11.30 tot
15.30 uur via www.telegraaf.nl en http://www.wuz.nl.

LOAD-DATE: June 30, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              91 of 173 DOCUMENTS



                                  De Telegraaf

                             26 juni 2010 zaterdag

Kroatië Meer dan een strandvakantie;
Balkanrepubliek schreeuwt  om te worden ontdekt   Het dak lijkt wel marsepein zo
mooi...

SECTION: REISKRANT; Blz. 8

LENGTH: 1375 woorden

SAMENVATTING

De voormalige Joegoslavische republiek is niet alleen een geschikte
vakantiebestemming om zijn stranden, er is veel meer: het privé-eiland van
president Tito, het museum voor Verbroken Relaties en de oogstrelende 14e eeuwse
Saint Mark kerk. Denk niet dat je er nog ergens een spoortje van de Balkanoorlog
vindt. Ook naar monumenten of standbeelden die herinneren aan de 'helden' uit de
communistische periode, kun je tevergeefs zoeken. Nederlanders bleven Kroatië -
en met name Istrië - trouw tijdens de Balkanoorlog in de jaren negentig. Nu,
ruim een decennium verder, is de voormalige Joegoslavië-republiek klaar om
Europa te ontvangen. Het land is een soort kruising tussen Hongarije,
Griekenland en Italië, maar wat vooral opvalt: Kroatië schreeuwt om te worden
ontdekt want er liggen nog zóveel geheimen...

VOLLEDIGE TEKST:

Halverwege de Kroatische hoofdstad Zagreb en het vakantieparadijs Istrië houden
we halt in Fuzine, een vriendelijk dorp in een bergstreek die voornamelijk wordt
bevolkt door manshoge bruine beren (geen grap). Die beren zijn beschermd maar
soms zijn er wat teveel en dan mogen ze worden afgeschoten. Net zoals er bij ons
soms 'teveel' wilde zwijnen zijn...

We horen dat er onlangs een Zweed 10.000 euro neertelde voor een vergunning om
een grote mannetjesbeer te mogen neerknallen. Dat is beslist niet het toerisme
waar Kroatië op zit te wachten, maar de berenjacht is in bepaalde kringen wel
immens populair. Die beren eindigen vrijwel zonder uitzondering in de goulash...

Binnen, in het restaurant van Hotel Bitoraj (waar je alleen kunt eten na te
reserveren, zo goed staat de keuken bekend) vandaag géén beer op het menu. Maar
wel, zo wordt ons verzekerd, een keur aan typisch Kroatische gerechten: plakjes
wild en kaas vooraf, gevolgd door gevulde paddestoelen met gefrituurde
gemarineerde kikkers (nee, niet alleen de poten, maar in complete
kikvorsuitrusting) met mayonaise, vervolgens goulash van hert met
aardappelballen en salade, bekroond met huisgemaakte strüdel met bosbessen.
Inclusief voortreffelijke wijnen uit Istrië ben je in totaal circa twintig euro
per persoon kwijt. Voor dat geld zit je dan wel Kroatisch 'dichtgemetseld'.

Twee dagen eerder streken we neer in de hoofdstad Zagreb, bij de meeste
Nederlandse vakantiegangers waarschijnlijk vooral bekend als de stad waar
overheen wordt gevlogen, onderweg naar bekendere vakantieoorden als Griekenland
of Turkije. Maar Zagreb verdient best een bezoek van een dag of wat. De stad
(circa 800.000 inwoners) is vriendelijk en groen en heeft de 'grootste
koffieshop' van Europa en denk dan beslist niet aan onze rokerige wietshops.
Nee, Zagreb kent een wirwar van gezellige autovrije straatjes met een
aaneenschakeling van kleurrijke terrassen waar, inderdaad, veel koffie gedronken
wordt. Parkeren doen de inwoners van Zagreb - althans in het oude centrum - op
parkeerplaatsen die zijn gemarkeerd met hun eigen kentekenplaat. Zo voorkom je
fout parkeren en als toerist heb je er met je auto al helemáál niets te zoeken.
Dat is ook niet nodig want binnen het compacte centrum is alles op loopafstand
te bereiken. Bezoek beslist het Saint Mark plein, waar ook het parlement en de
residentie van de premier aan gelegen zijn. Maar de oogstrelende attractie is de
14e eeuwse Saint Mark kerk met een dak van gekleurd Hongaars porselein, zoals
bijvoorbeeld ook te zien is in Boedapest of Wenen. Het lijkt wel marsepein zo
mooi.

Vlakbij het Saint Mark plein ligt ook - hoe curieus - het 'Museum voor de
Verbroken Relaties'. Hoe kom je erop? Wel: drie jaar geleden zijn drie vrienden
begonnen met het verzamelen van voorwerpen waar gescheiden stellen geen afstand
van kunnen nemen. Ze willen ze niet weggooien, maar ook niet in huis houden
vanwege de emotionele waarde. Ieder voorwerp vertelt zijn eigen 'love story'.
Aanvankelijk begonnen als galerie op internet, maar de gemeente Zagreb heeft het
initiatief omarmd en het 'Museum of Broken Relations' gaat zomer 2010 open. Eén
op de vijf huwelijken in Kroatië loopt volgens de statistieken spaak, dus het
museum kan nog jaren voort...

Niets in Zagreb herinnert aan de Balkanoorlog toen de stad bevolkt werd door nog
eens circa 300.000 vluchtelingen. Je zoekt er ook tevergeefs naar standbeelden
van de voormalige Joegoslavische leider Tito of andere communistische 'helden'.
Tito overleed in 1980, maar hij leeft in de herinnering van de (voormalig)
Joegoslaven voort als een volksheld. Het is een beetje afhankelijk van wie je
het vraagt, maar de meeste mensen spreken met veel respect en waardering over
Tito die de Joegoslavië-republieken toch decennia lang bijeen wist te houden.

Niet anders is dat als we later in de week het nationaal park Brijuni bezoeken,
een archipel van veertien eilanden, zes kilometer voor de kust van het
vakantieplaatsje Pula in de Kroatische kustprovincie Istrië. Grootste attractie
is hoofdeiland Veliki Brijuni (568 voetbalvelden groot), een voormalig
jetseteiland van voor de Tweede Wereldoorlog dat de communistische leider Tito
zich in 1947 toeeigende als zijn zomerresidentie en voor de ontvangst van
bevriende staatshoofden. Op het paradijselijke Brijuni werd ooit de eerste
poloclub (in 1925) van Europa opgericht en de eerste golfbaan van Europa (1922)
aangelegd (nog steeds in tact). Na de dood van Tito in 1980 werd het eiland drie
jaar later geopend voor het gewone volk.

Het beroemdst is Brijuni door het 'safari park' waar de meest exotische dieren
rondlopen, die ooit door vreemde staatshoofden als geschenken voor de
Joegoslavische leider zijn meegenomen. Althans, de oorspronkelijke dieren, of de
nakomelingen daarvan. Zo lopen er de Shetland pony's die ooit cadeau zijn gedaan
door 'Queen Elisabeth', vind je de stokoude olifant Lanka die door de toenmalige
Indiase premier Indira Ghandi werd meegenomen samen met zijn broertje Sony, die
echter helaas op 1 april dit jaar op 42-jarige leeftijd overleed. Zo bleef er
ook een lama bij Tito op zijn eiland achter, na een bezoek van de Libische
leider Ghadaffi. Je bereikt Bruijuni per boot en op het eiland zelf kun je je
verplaatsen per fiets, golfkarretje of toeristisch treintje. Of, héél exclusief,
met de geheel gerenoveerde parelgroene Cadillac Eldorado die de Amerikaanse
generaal Eisenhower in 1952 aan de Joegoslavische leider cadeau gaf. Het is de
enige auto waar Tito al die jaren zelf mee over het eiland reed met aan zijn
zijde staatshoofden, regeringsleiders en filmsterren. Een ritje met de Cadillac
anno 2010 blijft ook behoorlijk exclusief: zevenhonderd euro per uur. Maar al ga
je per fiets, vergeet in ieder geval niet een stop te maken bij de 'Sony en
Lanka safaribar' (inderdaad, bij het olifantenverblijf...) met een romantisch
uitzicht over de Adriatische zee en de luide klanken van beroemde Italiaanse
operazangers (de uitbater van de safaribar kent maar één muziekgenre!)

Terug in Pula (60.000 inwoners) wachten leuke straatjes, restaurantjes en de
stranden die langs de kust van Istrië liggen uitgestrooid. Voor liefhebbers van
goed geconserveerde Romeinse bouwwerken is Istrië een walhalla want het was zo
rond het begin van de jaartelling één van de belangrijkste steunpunten buiten
Rome. De Romeinse keizer Claudius liet aan het einde van de eerste eeuw voor
zijn vrouw één van de, inmiddels best geconserveerde, amfitheaters ter wereld
bouwen. Kroatië is meer dan een strandvakantie, er zijn nog veel geheimen te
ontdekken.

Wilt u meer foto's zien van Kroatië of tips uitwisselen? Kijk op
www.reiskrant.nl/weekjeweg

Reiswijzer

- Croatia Airlines (CA) vliegt dagelijks vanaf Amsterdam naar Zagreb en Pula.
Zie vertrektijden op www.croatiaairlines.nl, tel: 020-3164280. Behalve vanaf
Amsterdam, worden er rechtstreekse verbindingen met Zagreb en/of Pula
onderhouden vanuit: Brussel, Dusseldorf, Keulen, Frankfurt-Hahn.

- Afstand met de auto: Amsterdam - Zagreb: 1.328 kilometer, Amsterdam - Pula:
1.429 kilometer.

- Het is ook mogelijk om met de trein naar Kroatië te reizen, er zijn geen
rechtstreekse verbindingen. Er is een dagelijkse trein en de reis duurt zo'n
twintig uur. Zie voor meer informatie:
www.nshispeed.nl/nl/internationale-treinplanner

- Meer informatie: Kroatisch Verkeersbureau, www.kroatischverkeersbureau.nl,
Tel. 0900 - 2022102 (&euro; 0,10 p/m - werkdagen 11.00 - 15.00)

LOAD-DATE: June 25, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              92 of 173 DOCUMENTS



                                  De Telegraaf

                              25 juni 2010 vrijdag

'Zo snel mogelijk naar twee- of driepartijenstelsel'

SECTION: WATUZEGT; Blz. 6

LENGTH: 882 woorden


Niemand kan er meer om heen. Wij moeten nu echt afscheid nemen van 'onze'
parlementaire democratie. Deze maakt verkiezingen tot een lachertje, minacht de
kiezer, maakt van respectabele politici onbetrouwbare personen (omdat ze niet
kunnen nakomen wat ze beloofd hebben) en heeft van alles te veel: te veel
partijen, te veel Kamerleden, te veel ministeries met te veel ambtenaren, te
veel vergaderingen, te veel commissies, te veel regeltjes etc. Geen tijd meer te
verliezen. Zo snel mogelijk naar een twee- of driepartijenstelsel met een hoge
kiesdrempel. Zoals Winston Churchill zei: 'Van alle staatsvormen is de onze de
minst slechte.'

Almere, R.J. Oosterman

Richtlijnen

Een Europese richtlijn voor sociale huurwoningen gaat toch echt te ver. Men moet
onder de 33.000 euro bruto per maand verdienen om in aanmerking te komen voor
zo'n woning (Tel. 24/06). Elk Europees land is toch totaal verschillend? Wordt
in het buitenland net zoveel belasting betaald over het loon als hier? Hoe hoog
is daar de gemiddelde huur? Staan mensen daar ook zo lang op de wachtlijst?
Kunnen wij ons vergelijken met bijv. Estland of Polen? Dit is iets waar elk land
zelf over moet beslissen, net als over het toelatingsbeleid van 'asielzoekers'.
Ook die situatie is voor elk land verschillend. De tolerantie van de bewoners
van ons overbevolkte land is geleidelijk verdwenen, mede door de woningnood. Met
een importstop kunnen we het verder oplopen van deze problemen nog voorkomen.
Gewoon opzij schuiven die opgelegde richtlijnen. Laat die duurbetaalde EU zich
maar richten op nijpender zaken, zoals de bonthandel, veetransporten en
overbevissing.

Niedorp, A.W. de Haas

Antikraakwet

De antikraakwet wordt door de gemeenteraad van Groningen niet uitgevoerd. Zou
deze burgerlijke ongehoorzaamheid dezelfde reactie van Den Haag krijgen als bij
het rookverbod? Er gaat in ieder geval wel iets boven Groningen, namelijk Den
Haag. Een keiharde reactie van Den Haag is dan ook hier gewenst, anders zijn het
alleen de normale burgers die aangepakt worden. Ik voorspel dat Groningen toch
wint, u ook?

Eindhoven, J. van Gerwen

Beveiliging

Soms krijg je een kijkje in hoe overheden hun zaken regelen en wordt je weer
eens duidelijk waarom ze nooit genoeg hebben. Zo nu weer: beveiliging van
Wilders zou 10.000 tot 15.000 euro per vergadering kosten (Tel. 24/06).
Krankzinnig. De optelling zal wel kloppen, maar meer hersenwerk zal er niet
achter zitten.

Cranendonck,

Frits W. van Dijk

Van der Laan

Met de waarschijnlijke benoeming van Eberhard van der Laan in Amsterdam heeft de
PvdA de burgemeestersposten van drie van de vier grote steden in handen.
Landelijk stemde onlangs slechts één op de vijf kiezers op de PvdA. Zou er een
verband zijn met het 'nee' van de partij, waardoor een paar jaar geleden de
grondwetswijziging voor de gekozen burgemeester om zeep werd geholpen?

Utrecht, G. de Jong

Hobby

GroenLinks en PvdA in de gemeenteraad in Amsterdam willen de pot van het
wateregalisatiefonds opsouperen en daarna de burger extra belasten (Tel. 24/06).
Hebben deze partijen nu echt de behoefte om elk vooroordeel over linkse partijen
te bevestigen? Niet eens de eigen activiteiten (Noord/Zuidlijn) onder hun eigen
stad in de hand kunnen houden, maar wel duizenden kilometers ver weg geld denken
te kunnen beheren? Een nationale taak uit een soort vermeend moraliteitsgevoel
zelf gaan doen? Daartoe in tijden van crisis de geldpotten leeghalen en de
burger weer extra te belasten voor hun hobby?

Haarlem, G. van Stijn

Vuvuzela

Wat doen we toch moeilijk over de vuvuzela! Begrijpt dan niemand hoe ideaal deze
toeter is om alle belachelijke spreekkoren in de stadions de wereld uit te
krijgen? De vuvuzela is duizendmaal vriendelijker en beledigt niemand. Wat wil
je nog meer?

Rijssen, Ben Stroot

Antidemocraat

De schandalig koppige houding van de PvdA houdt de formatie van een nieuw
kabinet onnodig lang op. Job Cohen is schijnheilig door een combinatie
VVD/CDA/PvdA te blokkeren omdat dat geen recht zou doen aan de stem van de
kiezer. Tegelijkertijd gijzelt hij het proces zolang er geen duidelijke linkse
meerderheid in de coalitie wordt gevormd. Terwijl de kiezer toch een duidelijke
draai naar rechts heeft gemaakt. Alleen om die reden al heeft Rutte de morele
plicht om de PvdA op een zijspoor te zetten. Hopelijk kiest Rutte alsnog om de
weg VVD/CDA/PVV te verkennen of desnoods een christelijk-liberale coalitie van
VVD/CDA/GL/D66 en CU. Alles beter dan de naar macht hongerende PvdA.

Apeldoorn, Enrico Belfi

Eenvoud

Wat wilde Laurentien benadrukken met twee sjerpen bij het huwelijk van Victoria?
Dit past niet. Al ben je getrouwd met een prins, dan is eenvoud pas klasse. En
oei, wat deed Mabel? Heel provocerend gekleed, zo van: hier ben ik. Deze mevrouw
moet eens heel ernstig toegesproken worden over wat past in ons Oranjehuis. Let
op je zaak, Mabel!

Ommen, Joh. Upper

Juf Ria

Juf Ria mag zich gelukkig prijzen met een schoolbestuur dat zo veel respect
toont. In heel Nederland worden vanwege een dalend aantal leerlingen
leerkrachten van 63 jaar en ouder met grove intimidatie de FPU (vroegpensioen)
ingewerkt. Dat betekent dat ze op hun 65e een behoorlijk stuk pensioen moeten
inleveren en daarmee dus eigenlijk het formatieoverschot van de schoolbesturen
betalen. Het ABP werkt hier gewoon aan mee. Respectloos!

Hoorn, M. van Eijle

LOAD-DATE: June 24, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              93 of 173 DOCUMENTS



                                  De Telegraaf

                             19 juni 2010 zaterdag

Inhakken op bedrijfsimago BP;
'Blije logo met groene zonnetje kan wel weg'  Deze ramp is geen hype

SECTION: FINANCIELETELEGRAAF; Blz. 27

LENGTH: 1005 woorden

SAMENVATTING

AMSTERDAM - De olieramp in de Golf van Mexico heeft ervoor gezorgd dat het
flinterdunne 'groene' vernislaagje van BP is afgebladderd. Sterker nog: het
imago van de hele industrie zal de komende jaren de gevolgen ondervinden van de
huidige televisiebeelden, die mensen het idee geven dat olie vies en vervuilend
is en niet langer het 'zwarte goud'. Maar vooral het Britse oliebedrijf moet
eerst proberen te redden wat er te redden valt, nu allerlei belanghebbenden de
publiciteitsmachine aanzetten ten koste van BP. En ten gunste van de eigen
belangen.

VOLLEDIGE TEKST:

Het woordenboek voor investeerders omschrijft de term 'bedrijfsimago' als 'het
mentale plaatje dat opkomt wanneer de naam van een onderneming wordt genoemd'.
Bij BP zullen de meeste mensen nu denken aan ranzige olievlekken en besmeurde
dieren. Daarmee is het enigszins duurzame imago dat de Britse oliereus de
afgelopen jaren probeerde op te bouwen, volledig verwoest.

BP werd razendsnel het mikpunt van kritiek van partijen die hun eigen belangen
willen promoten, concurrenten en milieulobby voorop. Volgens Peter Vasterman,
docent journalistiek (Universiteit van Amsterdam), valt deze ramp desondanks
niet te kwalificeren als een hype, omdat er geen opgeklopte informatie de wereld
in kwam.

Vasterman: "In eerste instantie was dit juist geen aantrekkelijke olieramp,
totdat president Obama zich ermee ging bemoeien en de beurskoers van BP volledig
instortte. Nu is alles nieuws wat maar zijdelings met het onderwerp te maken
heeft. Daar maken belanghebbenden dankbaar gebruik van."

Bij Greenpeace ging de campagnemotor onmiddellijk draaien na de explosie op 20
april en de ramp die daardoor ontstond. "Op dit soort momenten luistert de
wereld naar ons", verklaarde campagneleider Ike Teuling. De milieubeweging
startte gelijk een campagne in de VS tegen boringen naar fossiele brandstoffen.

Uiteindelijk besloot de regering Obama het moratorium op olie- en gaswinning in
de Arctische wateren met zes maanden te verlengen, waardoor Shell nu niet kan
beginnen met proefoperaties voor de kust van Alaska. Daarnaast trok Greenpeace
opnieuw een plan uit de kast voor een energietransitie richting 2050.

Teuling: "Dit nieuwsfeit heeft onze lopende campagne in een stroomversnelling
gebracht. De ramp geeft ons de kans om nogmaals te vertellen dat we de grote
olie- en energiebedrijven zien als de viezeriken van de wereld en dat het
allemaal veel 'groener' kan. In ieder geval kan dat blije logo met het groene
zonnetje wel weg bij BP."

Ook de Amerikaanse president kreeg veel kritiek op zijn optreden direct na de
ramp, alhoewel hij al snel duidelijk maakte dat BP de rekening moest betalen.
Kirsten Verdel werkte mee aan de verkiezingscampagne van Obama en is
Amerikakenner en communicatiestrateeg. Verdel ziet dat vooral de bevolking in de
zuidelijke staten een zondebok zocht voor dit zware ongeluk.

"Natuurlijk keek iedereen eerst naar BP, maar die kon het lek niet dichten. Toen
kwam Obama in beeld en die moet nu al weken manoeuvreren tussen een harde lijn
en een soepele samenwerking met de Britten. Maar de communicatie richting zijn
doelgroep, daar komt hij toch niet helemaal goed uit. Die speech vanuit The Oval
Office deze week werd ook weer te moeilijk gevonden."

Maar vooral BP zelf is de regie op dit moment volledig kwijt. Allereerst stroomt
er nog steeds olie uit de getroffen bron de zee in, twee maanden na de explosie.
Het is de Britten gelukt een constructie te bouwen die veel olie opvangt, maar
ze hebben het lek nog altijd niet gedicht.

Daarnaast is BP al sinds het begin van de ramp onduidelijk over hoeveel olie er
dagelijks in zee stroomt en komt het bestuur krampachtig over. Zelfs deze week
nog maakte president-commissaris Carl-Henric Svanberg een blunder van jewelste
door te verklaren dat BP echt wel geeft om 'het gewone volk'. Zeker in de
getroffen zuidelijke staten viel deze goede bedoelde opmerking verkeerd.

Sowieso had Obama topman Tony Hayward al imagotechnisch de doodssteek gegeven
door te zeggen dat hij hem ontslagen zou hebben 'als hij in mijn team werkte'.
Inmiddels heeft het Britse olieconcern dure communicatiestrategen in de arm
genomen om de weg te vinden uit deze ongekende publicitaire catastrofe.

"Alles wat BP doet om het zwaar beschadigde imago te redden, valt nu verkeerd",
constateert communicatieadviseur Charles Huijskens, die onder meer de
woordvoering verzorgt voor de curatoren van DSB. "Advertenties en
televisiespotjes zullen niet helpen in dergelijke gevallen, dat heb ik na jaren
in het vak wel geleerd. BP moet de regie weer in handen krijgen bij dit
verhaal."

Gert-Jan Kramer, oud-topman van Fugro en voorzitter van een vereniging van
dienstverleners aan de olie- en gasindustrie, vindt dat BP vooralsnog alles
heeft gedaan om de gevolgen van deze ramp zoveel mogelijk te beperken. "U moet
bedenken dat voor alle partijen de regionale veiligheidsvoorschriften enigszins
achterbleven bij de rest van de wereld. Maar dat zal ongetwijfeld snel
veranderen."

De andere oliereuzen waren er overigens als de kippen bij om branchegenoot BP
aan de schandpaal te nagelen. Marktkenners roepen dat concerns als Shell en
Exxon al druk met de rekenmachine bezig zijn, nu een overname van het Britse
concern door de ingezakte beurskoers een optie lijkt.

Hoe kruipt het Britse oliebedrijf dan uit deze put, nu de 'wolven' naderbij
komen? Huijskens: "Er moet de komende jaren iets gebeuren waardoor BP kan
bewijzen dat ze nog leidend zijn. Ik gebruik dan altijd het voorbeeld van Ahold:
toen dat bedrijf bijna omviel, viel de hele wereld over het management heen. Pas
toen het concern een vooraanstaande rol innam tijdens de supermarktoorlog,
toonde dat voor het publiek aan dat Ahold op de weg terug was."

Volgens Verdel is er nu maar één prioriteit. "Dat lek moet dicht, anders blijft
het publicitair gezien dweilen met de kraan open. Daarna kan langzaam worden
gewerkt aan imagoherstel. Het fonds van $20 miljard is een eerste stap in de
goede richting. Toch zal BP de komende jaren nog veel onzekerheid tegemoet
gaan."

LOAD-DATE: June 18, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              94 of 173 DOCUMENTS



                                  De Telegraaf

                              18 juni 2010 vrijdag

Crisis

SECTION: BINNENLAND; Blz. 3

LENGTH: 230 woorden


Met het doorzichtige afhaken van het CDA voor een centrumrechtse coalitie met de
VVD en PVV zit een beoogde snelle kabinetsformatie er niet in. Door de complexe
verkiezingsuitslag ontstaat er een politiek steekspel waar gewone burgers heel
ver vanaf staan, maar dat in deze crisis absoluut onwenselijk is.

Dat betekent dus dat als er niet snel een doorbraak komt, het huidige
demissionaire kabinet volop aan de slag moet met de begrotingsvoorbereiding voor
volgend jaar. Harde voorstellen, die nodig zijn om de overheidsfinanciën op orde
te krijgen, moeten er op tafel komen omdat het landsbelang dit vraagt.

De huidige impasse in Den Haag is de eerste, maar zeker nog niet de laatste.

Want elke paarse variant, inclusief GroenLinks, is voor de VVD een
horrorscenario. Dan is een Oranjecoalitie van VVD, PvdA en CDA beter te
verdedigen in het kader van de adequate aanpak van de economische crisis of zal
uiteindelijk een informateur alsnog centrumrechtse varianten, inclusief een
minderheidscoalitie van VVD en CDA, gedoogd door de PVV, moeten onderzoeken.

Tegen die tijd zal er op het CDA zware druk worden uitgeoefend om toch mee te
doen. Na de harde dreun bij de verkiezingen probeert die partij nu vooral de
eenheid te bewaren.

Al met al een ernstige politieke impasse. Na de economische crisis is een
aanhoudende politieke crisis wel het allerlaatste waar het land op zit te
wachten.

LOAD-DATE: June 17, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              95 of 173 DOCUMENTS



                                  De Telegraaf

                             17 juni 2010 donderdag

Oudgedienden de Kamer uit

SECTION: ADVERTENTIE; Blz. 10

LENGTH: 299 woorden

SAMENVATTING

Van onze parlementaire redactie DEN HAAG, donderdag Met een staande ovatie heeft
de Tweede Kamer gisteren afscheid genomen van Jan Marijnissen en Bas van der
Vlies. Naast de oud-fractievoorzitter van de SP en de SGP-voorman zwaaiden nog
60 Kamerleden af.

VOLLEDIGE TEKST:

Van der Vlies gold als de nestor onder de parlementariërs. De om zijn kennis van
het staatsrecht geroemde SGP'er zat liefst 29 jaar in de Kamer. "Met u verlaat
een instituut en een innemende collega de Kamer, sprak Kamervoorzitter Verbeet
hem toe. Van der Vlies kreeg een koninklijke onderscheiding opgespeld en mag
zich nu Ridder in de Orde van Oranje-Nassau noemen.

Marijnissen kwam in mei 1994 in de Kamer waar hij zich presenteerde als man van
het gewone volk die met korte zinnen en duidelijke taal de kiezer voor zich won.
Verbeet noemde hem een 'waarachtig spreker'. "Mede door uw eigen toedoen sprak
men over de worstenmaker van Oss."

In 2008 deed Marijnissen vanwege gezondheidsredenen een stapje terug als
fractievoorzitter. Hij werd opgevolgd door Agnes Kant die eerder dit jaar na de
slechte resultaten bij de gemeenteraadsverkiezingen het bijltje er bij neer
gooide. Ook van haar werd gisteren afscheid genomen.

Naast Van der Vlies kregen nog vijf vertrekkende Kamerleden een koninklijke
onderscheiding opgespeld. Reindert Algra, Jan de Vries, Marleen de Pater, Annie
Schreijer Pierik (allen CDA) en Harm Evert Waalkens (PvdA) mogen zich voortaan
Ridder in de Orde van Oranje-Nassau noemen.

Onder de Kamerleden die gisteren ook afscheid namen zijn verder bekende namen
als Johan Remkes (VVD), Pieter van Geel (CDA)en Rita Verdonk (ToN).

Oud-Kamerleden die nog geen nieuwe baan hebben, kunnen aanspraak maken op
wachtgeld voor de duur van de periode dat zij in de Kamer zaten met een maximum
van zes jaar.

LOAD-DATE: June 16, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              96 of 173 DOCUMENTS



                                  De Telegraaf

                             12 juni 2010 zaterdag

Pionier in OMBOUWEN;
Autofabrikanten kijken over schouder van AGV in Brabant   'Tegen kleinkinderen
kan ik zeggen dat opa heeft meegewerkt aan eerste elektrische wagens'

SECTION: PAPA14; Blz. 14

LENGTH: 960 woorden

SAMENVATTING

Op aarde rijden momenteel ongeveer een miljard auto's rond. Naar verwachting zal
dat aantal over veertig jaar zijn verdubbeld. Oneindig olie opslurpen is echter
onmogelijk, dus moeten we overstappen op een andere aandrijftechnologie. Het
nieuwe Nederlandse elektrische automerk All Green Vehicles heeft in het
Brabantse Oosterhout een (om)bouwplaats. "Grote fabrikanten, Volvo en Ford,
kijken over onze schouder mee." Onze levensstijl onveranderd voortzetten brengt
consequenties met zich mee. Als we op dezelfde voet verder gaan, zijn olie en
aardgas tegen 2050 zo goed als op. De talloze kilometers die we wereldwijd met
auto's afleggen, betekenen logischerwijs een enorme aanslag op de beperkte
voorraad. Behalve overmatig olieslurpen heeft ons autogebruik een ander negatief
gevolg: wagens vormen de snelst stijgende bron van CO2-uitstoot - met alle
gevolgen van dien. Overstappen op een niet-belastende 'brandstof' is kortom
wenselijk.

VOLLEDIGE TEKST:

Momenteel richt men de pijlen voornamelijk op elektrisch vervoer. Eerder al
stelden de inmiddels demissionaire wethouders Eurlings (Verkeer) en Van der
Hoeven (Economische Zaken) de deadline op 2020 vast. In dat jaar dienen 200.000
auto's elektrisch te rijden, ruim 2 procent van ons wagenpark. Bovendien trokken
de bewindslieden naderhand zo'n 65 miljoen euro uit ter ondersteuning van de
sector die zich bezighoudt met elektrisch autovervoer.

De overheid is positief, de techniek is voorhanden, dus waarom niet vandaag nog
ruim baan maken voor 'electric vehicles'? Mart Noordam, directeur sales bij All
Green Vehicles (AGV), begrijpt de noodzaak, maar voorziet een groot
struikelblok: geld. "Voor particulieren is een elektrische auto vooralsnog veel
te duur. De aanschafprijs ligt zo'n 2,5 keer hoger dan die van een conventionele
wagen", stelt hij. "Het is nog een echte nichemarkt. Wij leveren voornamelijk
aan de semi-overheid, bedrijven en gemeenten. Zij hebben een voorbeeldfunctie en
willen aan de massa laten zien dat ze groen bezig zijn."

Enkele jaren heeft AGV aan de meest perfecte elektrische aandrijving gewerkt.
Eentje die tot vervelens toe is getest en aan de nieuwste richtlijnen voldoet.
In ons land zijn er al verscheidene organisaties die wagens van AGV tot hun
beschikking hebben. In Nijmegen wordt bijvoorbeeld de stadsdistributie met een
elektrische vierwieler gedaan, terwijl het bedrijf een bus aan de regionale
vervoersmaatschappij in Den Bosch heeft geleverd. Ook in het buitenland, onder
meer in Scandinavië, Frankrijk en Duitsland, rijden elektrische voertuigen van
Nederlandse makelij rond.

Het Brabantse automerk heeft bij het doorsnee publiek nog geen grote naam, maar
is volgens Noordam binnen de autobranche in Europa een vrij bekende en grote
speler. "Wij werken voor grote merken, bijvoorbeeld Ford. Zelf willen de bekende
autofabrikanten geen honderd ingenieurs op de elektrische auto zetten, want in
deze tijd moeten ook zij op hun tellen passen. Wij beschikken daarentegen over
een aantal jonge ingenieurs dat snel kan schakelen. De in omvang kleine spelers,
zoals wij, maken de weg eerst vrij, de grote partijen komen er vervolgens
achteraan."

Ford neemt geregeld een kijkje in de keuken bij AGV. De fabrikant wil zien hoe
het er in de praktijk aan toegaat. Noordam vreest echter niet voor 'brain
picking', bedrijven die het kunstje nabootsen. Bij de software die nodig is om
de auto te laten te rijden, kan men namelijk niet komen. Bovendien zijn er
contracten getekend. Als de techniek daadwerkelijk wordt overgenomen, stijgt het
banksaldo van AGV eveneens. "Wij krijgen daardoor tegelijkertijd meer aanzien.
Beschouw het dus als een win-winsituatie."

AGV heeft een jaarlijkse capaciteit van 1500 elektrische voertuigen. De
groeiende Brabantse onderneming, die momenteel ruim twintig man personeel in
dienst heeft, zit er niet om te springen om straks aan de lopende band enorme
aantallen elektrische auto's te produceren. In de toekomst wil het bedrijf zich
juist toespitsen op de productie en perfectie van elektrische aandrijflijnen.
Opschaling zou trouwens erg lastig zijn, omdat daarvoor een aanzienlijke
voorfinanciering noodzakelijk is. In deze tijd is het immers allesbehalve
gemakkelijk om een vermogende investeerder te vinden.

Noordam zegt het geweldig te vinden om onderdeel van de oplossing te zijn in
plaats van het probleem. "We werken met veel plezier aan een nieuwe technologie.
Later kan ik tegen mijn kleinkinderen zeggen dat opa nog aan de eerste
elektrische auto's heeft meegewerkt." De nu nog conventionele types zijn dan
vermoedelijk al lang en breed uit het straatbeeld verdwenen.

De gehele markt is binnen drie of vier jaar rijp voor productie van 'electric
vehicles' voor de gewone burger, vermoedt Noordam. "Fabrikanten kunnen ze dan
veel goedkoper leveren, waardoor het ook voor de massa een optie wordt om een
elektrische boodschappenwagen in plaats van een benzineauto te kopen. Daarnaast
is men tegen die tijd een stuk beter bekend met de elektrische auto. De
consument wil hem toch eerst in de praktijk zien voordat hij hem daadwerkelijk
aanschaft." TOESTEMMING NOODZAKELIJK

Uw benzineauto laten ombouwen tot een elektrische wagen? Wat het precies kost,
valt moeilijk te zeggen, want dat is afhankelijk van onder meer het type auto.
Feit is wel dat álle wagens kunnen worden omgebouwd. Daarvoor is alleen
toestemming nodig van de oorspronkelijke fabrikant. AGV en andere
elektrische-autofabrikanten kunnen en willen anders niet gaan sleutelen. Stel je
immers voor dat er onverhoopt iets verkeerd gaat en er in het slechtste scenario
een ongeluk gebeurt, dan zouden er vraagtekens rondom de aansprakelijkheid
kunnen ontstaan. Bovendien lijden de imago's van de fabrikanten in dat geval
schade - en dat willen zij zo voorkomen.

LOAD-DATE: June 11, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              97 of 173 DOCUMENTS



                                  De Telegraaf

                             12 juni 2010 zaterdag

Met een borrel erbij

SECTION: CULINAIR; Blz. 9

LENGTH: 506 woorden


Het is vandaag Vlaggetjesdag, wat wil zeggen dat we de afgelopen weken menig
expert over de kwaliteit van de haring hebben gehoord. Heerlijk, dat jaarlijkse
gekrakeel. "Niet zo vet dit jaar, maar dan proef je juist de zee." Dat was de
eerste kenner. Grappig, want vorige keer was de haring lekker vet en dan proefde
je de zee zo lekker.

Haring en boter, dat is waarmee wij Nederlanders groot zijn geworden. We hadden
ook heel veel haring. De Zuiderzee zat er vol mee. Er waren legendarische jaren
waarin je met een schepnet de haring uit de Zuiderzee kon halen.

Wij deden verschrikkelijke dingen met die haring. In ieder geval in zout
bewaren. Dat zout haalden we dan weer uit de Middellandse Zee en we exporteerden
dat naar gebieden achter de Oostzee. Daar namen we meteen maar wat huiden mee,
die we weer aan Duitsland verkochten. Zo ontstond er een enorme
haringkottervloot, een soort oefenvloot voor de latere indrukwekkende vloot
waarmee we een aantal jaren de wereldzeeën wisten te beheersen. Allemaal betaald
met geld dat met haring was verdiend.

Helemaal grappig: die haring in het zout en later gekaakt, ging in tonnen. Die
tonnen verscheepten we door heel Europa. Begin 1900 was er zo nog een groot
aantal Limburgse haringpakkerijen die zijn waren langs de Maas sleet.
Haringpakkerijen in Limburg, echt waar. "Van beslist eerste kwaliteit, levering
binnen een week." Een week, zonder koeling?! Geen wonder dat er uitjes bij
moesten. Heel veel uitjes en heel veel zuur.

Haring was ons volksvoedsel, vergeet dat niet. Onze belangrijkste proteïnebron.
Vlees was voor de gewone man niet te betalen. Vandaar dat het zo'n feest was
wanneer de eerste verse haring weer werd aangebracht. En reken maar dat die oude
haring stonk en nauwelijks nog was te eten.

Haring kaken, even voor degenen die nooit hebben opgelet, was onze grote vondst.
Direct na de vangst worden de kieuwen, keel en ingewanden verwijderd. De haring
kan zo leegbloeden en blijft mooi blank. De alvleesklier blijft echter zitten.
De enzymen in dat vocht gaan een reactie aan met het haringvlees, dat eigenlijk
op die manier wordt gegaard. Iedereen kent het principe om bijvoorbeeld zalm in
citroen te leggen. De vis verkleurt en wordt gaar. Dat gebeurt ook met de
haring. We eten dus beslist geen rauwe haring, dat ziet er alleen maar zo uit.

Nog even over die Zuiderzee, echt, ik ken mensen die niet eens weten dat er ooit
een Zuiderzee was, die lag dus waar nu Almere en Lelystad liggen. Na het bouwen
van de Afsluitdijk, misschien wel het indrukwekkendste project dat Nederlanders
ooit op zich hebben genomen (met de materialen van toen, bedoel ik), stierf onze
eigen Zuiderzeeharing uit. Ja, dat was een familie binnen de haringen. En wat ik
zielig vind, maar wat natuurlijk alleen maar sentimenteel is: 90% van alle
haring die wordt gevangen, is voor de productie van vismeel. De rest wordt
gerookt of gedroogd of gekaakt of gerolmopst.

Zo, klaar met dit verhaal. Want het is Vlaggetjesdag en mijn haringman schenkt
er vandaag een puike borrel bij. Ik ga haring eten!

LOAD-DATE: June 11, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              98 of 173 DOCUMENTS



                                  De Telegraaf

                             12 juni 2010 zaterdag

Geachte lezer

SECTION: WATUZEGT; Blz. 2

LENGTH: 212 woorden


Het eerste breekpunt sneuvelde al de dag na de verkiezingen. Geert Wilders liet
het standpunt van de PVV dat de aow-leeftijd op 65 jaar moet blijven los omdat
hij dolgraag wil regeren. Kiezersbedrog, aldus PvdA-leider Job Cohen. "Je moet
maar durven", vindt G. Rog uit Ermelo. "Dit is weer zo'n typisch geval van de
pot verwijt de ketel dat hij zwart ziet." A. Beek juicht het besluit van Wilders
toe. "Hoera voor zijn snelle inzicht. Samen sterk met VVD-PVV-CDA", zo laat hij
duidelijk zijn voorkeur weten. Andere lezers zijn het met Cohen eens dat het
hier om kiezersbedrog gaat. "Vele Henk en Ingrids die om het aow-standpunt PVV
hebben gestemd, heeft hij nu bij de neus. Deze Henk wacht in ieder geval met
smart op een uitleg", schrijft Henk Versteeg uit Nunspeet. John Kruis uit
Schelluinen verwijt Wilders dat hij tijdens de verkiezingscampagne voortdurend
commentaar had op Cohen die volgens hem bijna dagelijks het partijprogramma
veranderde. "Cohen deed dat tenminste vóór de verkiezingen, Wilders de ochtend
erna..." P. Uribe uit Amsterdam denkt dat Wilders in de oppositie veel meer
invloed heeft op de wetgeving. "Een Wilders die vanuit de oppositie het
zetelklimaat verstoort, is veel machtiger dan een water-bij-de-wijn doende
Wilders in een kabinet."

Margo Stols

LOAD-DATE: June 11, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              99 of 173 DOCUMENTS



                                  De Telegraaf

                              11 juni 2010 vrijdag

Makelaars hopen op nieuw elan bij te vormen coalitie

SECTION: FINANCIELETELEGRAAF; Blz. 29

LENGTH: 502 woorden

SAMENVATTING

AMSTERDAM - De Nederlandse Vereniging van Makelaars (NVM) wil dat een nieuwe
coalitie de enorme problemen op de woningmarkt structureel aanpakt. Het maakt de
belangenvereniging daarbij niet uit welke politieke partijen straks de regering
vormen.

VOLLEDIGE TEKST:

"Het moet niet zo zijn dat de PvdA straks zegt 'blijf met je vingers van de
huurmarkt', terwijl de VVD hetzelfde gaat doen voor koopwoningen. Dan kunnen we
opnieuw vier jaar wachten. Alle partijen moeten de bittere noodzaak van een
integrale aanpak van de problemen op de woningmarkt nu eindelijk eens inzien",
aldus de NVM-woordvoerder.

De huidige woningmarkt is door een groot aantal knelpunten compleet vastgelopen.
Er zijn woningtekorten, huizenprijzen stegen sterk, de kloof tussen huur- en
koopsector werd groter en voor sociale huurwoningen bestaan lange wachtlijsten.

In de Zanzibarstraat van Almere zijn de desastreuze gevolgen van dit alles goed
te zien. Daar staan maar liefst twaalf huizen te koop. René Mahieu is één van de
verkopende makelaars. Met partner Erik Oerlemans runt hij een klein
makelaarskantoor. "Het zit muurvast", zegt hij. "Op dit moment verandert geen
woning van eigenaar." Op Funda staat een recordaantal van 180.000 huizen te
koop, waarvan 60.000 langer dan een jaar.

Volgens Mahieu is het niet alleen de onzekerheid over de toekomst van de
hypotheekrenteaftrek die de markt parten speelt. "Mensen zijn onzeker over de
algehele toekomst. 'Heb ik straks nog wel een baan, kan ik het over een jaar
allemaal nog betalen?' Potentiële kopers haken af door een scala aan vragen en
angsten."

Volgens de makelaar zijn veel huiseigenaren in paniek. "Hier in Almere is een
groot deel van het eigen woningbestand aflossingsvrij en voor meer dan 100%
gefinancierd. De pijn zit 'm in: raak ik mijn huis nog kwijt zonder met een
restschuld te blijven zitten? Dat verlamt de markt."

Haar partner in de zaak heeft er een detacheringsbaan bij genomen. "Het gaat
slecht in de makelaardij, daar wind ik geen doekjes om", zegt Mahieu.  "Vooral
de grote kantoren hebben het zwaar. Daar moesten medewerkers na jaren van trouwe
dienst worden ontslagen. De tranen schieten je in de ogen van de persoonlijke
drama's."

Willem en Annemiek Verhagen in Purmerend voelen de pijn ook, als verkopende
partij. Hun rijtjeshuis staat nu al bijna twee jaar te koop. In 2008 wilden ze
nog van hun woning af om 'duurder' te gaan wonen. Maar er meldden zich welgeteld
twee kijkers die geen bod deden. En nu vreest Willem voor zijn baan.

"Als dat gebeurt, dreigt persoonlijk faillissement", vertelt de 46-jarige
metselaar. "Want een andere baan vind ik op mijn leeftijd natuurlijk nooit meer.
En wat te doen bij werkloosheid? Als zo'n rampscenario werkelijkheid wordt, weet
ik het echt niet meer. Geen werk, een uitkering die steeds schraler wordt en een
hypotheek waarvan ik straks de rente misschien niet meer mag aflossen. Jarenlang
werd ons van overheidswege bijna opgedrongen een  huis te kopen, maar nu betaalt
de gewone man de prijs. Heel bitter."

LOAD-DATE: June 10, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              100 of 173 DOCUMENTS



                                  De Telegraaf

                              11 juni 2010 vrijdag

Aandeelhouders BP zijn Obama zat

SECTION: FINANCIELETELEGRAAF; Blz. 31

LENGTH: 641 woorden

SAMENVATTING

LONDEN - Aandeelhouders van BP en de Britse pensioenfondsen schreeuwen moord en
brand over de aanhoudende kritiek van de Amerikaanse president Barack Obama op
wat hij steevast 'British Petroleum' noemt, een naam die de oliegigant al sinds
1998 niet meer gebruikt.

VOLLEDIGE TEKST:

De vrees bestaat dat Obama de kritiek op zijn optreden rond de olieramp in de
Golf van Mexico gebruikt om de Britten de zwartepiet in de schoenen te schuiven.
De burgemeester van Londen, Boris Johnson, heeft al zijn verbazing en
verontwaardiging uitgesproken over de steeds hardere taal van Obama.

De president verklaarde onlangs dat hij de topman van BP, Tony Hayward, zou
ontslaan 'als hij bij mij in dienst was'. Miles Templeman van het vooraanstaande
Institute of Directors noemt de taal van Obama 'simpelweg onfatsoenlijk'. Door
de voortdurende aanvallen (en natuurlijk het olielek) is de beurswaarde van BP
met bijna de helft gekelderd tot haast £69 miljard. Bovendien vrezen
aandeelhouders, er zijn er alleen in Groot-Brittannië al 18 miljoen, de oproep
van een aantal Amerikaanse senatoren aan de firma om maar geen dividend uit te
betalen. In totaal zou £7,1 miljard worden verdeeld onder de aandeelhouders.

"BP moet het dividend betalen. Ze kunnen het zich veroorloven, zelfs met de
kosten van de schoonmaakoperatie voor de Amerikaanse kust. Geen uitbetaling zou
betekenen dat men zwicht voor politieke druk en heeft niets van doen met de
gezondheid van het bedrijf", aldus een Britse aandeelhouder.

Binnen de top van BP zou de optie zijn besproken om het dividend in ieder geval
even op te schorten. Mogelijk tot na de schoonmaakoperatie en de betaling van de
claims vanuit Amerika, waar vissers hun levenswerk vernietigd zagen worden en
natuurgebieden worden bedreigd.

Ophoesten

BP heeft de Amerikanen inmiddels toegezegd sneller over de brug te komen. De
kosten daarvan worden op maximaal £20 miljard geraamd. Een bedrag dat de
oliegigant zegt te kunnen ophoesten.

Het zijn niet alleen de aandeelhouders die zich zorgen maken. Ook de Britse
pensioenfondsen hebben al aan de alarmbel getrokken. Ze hebben fors geïnvesteerd
in BP, vóór de crisis het grootste Britse bedrijf met een marktwaarde van £122
miljard.

Reden voor de Daily Telegraph om nu te koppen: 'De laars van Obama op de keel
van Britse gepensioneerden'. Dat is niet overdreven, meent Neil Duncan-Jordan
van de bond van gepensioneerden: "De gewone man beseft het mogelijk niet, maar
als de waarde van BP daalt, dan leveren ze in op hun pensioenpot."

Om de Amerikanen erop te wijzen dat BP veel meer is dan 'British' wordt ook
uitgelegd dat de onderneming een grote investeerder is in de VS. BP is een
belangrijk onderdeel van de energiestructuur in de VS.

De vrees bestaat dat de Amerikaanse aanvallen op 'British Petroleum' de
verhoudingen tussen Groot-Brittannië en de VS verstoren. Het gevoel bestaat dat
de Amerikanen buitenlandse firma's die falen harder aanpakken dan de eigen
bedrijven. Het voorbeeld van het Japanse Toyota wordt daarbij ook genoemd.

Premier David Cameron weigert echter de confrontatie aan te gaan met Obama. Hij
'begrijpt' diens zorgen. De enige handreiking die hij aan de verontruste
landgenoten heeft gedaan is dat hij de zaak zal aankaarten in zijn regelmatige
telefonische overleg met de Amerikaanse president. De Britse regering heeft ook
aangeboden om te helpen bij het bestrijden van de gevolgen van de olieramp. In
wat voor vorm dat gaat gebeuren, is nog onduidelijk.

De Britse minister van Buitenlandse Zaken, William Hague, zegt 'niets te
bespeuren van anti-Brits sentiment in de VS'. Dat beeld wordt door een
Amerikaans oliehandelaar bevestigd. "We hebben niks tegen Britse bedrijven. We
hebben iets tegen ondeskundige ondernemingen. Ik wed dat er een groter
anti-Amerikaans sentiment was in Groot-Brittannië toen Kraft chocoladefabriek
Cadbury overnam."

LOAD-DATE: June 10, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              101 of 173 DOCUMENTS



                                  De Telegraaf

                              11 juni 2010 vrijdag

Muziek uit de hemel;
Frédéric Chopin, de elegantste musicus van Parijs

SECTION: KUNST; Blz. 15

LENGTH: 664 woorden

SAMENVATTING

'Die bleke Pool die de hemeldeuren opent', zo werd Frédéric Chopin (1810-1849)
gekarakteriseerd door de negentiende-eeuwse dichter Hyacinthe de la Touche. De
tweehonderdste geboortedag van de componist wordt dit jaar herdacht. EMI doet
een forse duit in het zakje met een cd-box waarin de complete werken zijn
opgenomen. Voor de gelegenheid is ook Chopins biografie van Adam Zamoyski in
Nederlandse vertaling verschenen.

VOLLEDIGE TEKST:

Het boek, meer dan dertig jaar geleden geschreven, heeft van Zamoyski een update
gekregen en wordt geleverd met een cd waarop onder anderen Bella Davidovich en
Zoltán Kocsis Chopins muziek laten klinken. De levenswandel van de componist
wordt op niet-hoogdravende wijze uit de doeken gedaan: de schrijver bedient zich
allerminst van ingewikkeld musicologisch jargon, maar doet in geuren en kleuren
zijn verhaal. En het is informatief dat Zamoyski en passant ook het politieke
klimaat van de eerste helft van de negentiende eeuw schetst.

Kwalen

Van Chopins onbezorgde jeugd tot aan zijn dood, van Warschau, via Wenen, Nohant
en Parijs tot Londen, alles komt voorbij. Hoewel Chopins muziek geliefd was en
men hem overal waar hij kwam om concerten smeekte, was Chopins leven niet louter
rozengeur en maneschijn. Volgens zijn biograaf is het vrijwel zeker dat de
componist van jongs af aan tuberculose onder de leden had. De opspelende en
wegebbende kwalen ondermijnden zijn werkkracht en benamen hem met enige
regelmaat zijn levenslust.

In het Parijs van componisten als Mendelssohn, Liszt en Berlioz, de pianobouwer
Camille Pleyel, de schilder Eugène Delacroix en de dichter Heinrich Heine voelde
Chopin zich als een vis in het water. Hij bewoonde er appartementen aan de
boulevard Poissonnière en de Rue de la Chaussée-d'Antin, en zou vanaf zijn komst
in 1831 tot het einde van zijn leven in de kunstmetropool blijven. In deze stad
dook ook George Sand op, een vriendin van Liszt en de meest roemruchte
schrijfster van Frankrijk, met wie Chopin een al even veelbesproken verhouding
aanging. De roddels en familie-intriges lezen als een sappige roman.

Chopin had de naam de elegantste musicus van Parijs te zijn. Daarbij gaf hij
graag geld uit, hij kocht dure cadeaus, ging uit en besteedde een hoop franken
aan bloemen voor in huis. Prinsessen, hertogen, graven en gravinnen, maar ook de
gewone man kende hij. Leerlingen stonden voor hem in de rij. Zelfs als hij kwaad
werd en potloden doormidden brak - een handelwijze die Chopin zich permitteerde
als de student talent had, en de meester meer van de aankomend pianist kon
vragen. Toch was hij allerminst verwaand en waren gevoelens van eenzaamheid hem
niet vreemd. Een brief kon hij afsluiten met: 'Je steeds langneuziger Ch'.

Chopin was een subliem vertolker van eigen werk en een geweldig improvisator.
Die hemeldeuren zijn zo gek nog niet, gezien de woorden uit een brief van de
musicus Charles Hallé, die hem had horen spelen: "Chopin! Dat is geen man, maar
een engel, een god (wat kan ik er nog meer van maken?). Aan niets is te merken
dat het een mens is die deze muziek maakt. Ze lijkt uit de hemel neer te dalen -
zo puur en helder en spiritueel."

Door de jaren heen bracht Chopin een onsterfelijke reeks composities tot stand,
waarvan de meeste zijn geschreven voor alleen piano. In slechts enkele werken
klinkt het instrument samen met een orkest, zangstem of strijkinstrument.
Chopins muziek krijgt dit jaar bijzondere aandacht in de concertzalen en op cd.
Zo brengt het Chopin Instituut in Warschau, de geboorteplaats van de componist,
zijn werk uit, gespeeld op historische instrumenten. De eerder genoemde cd-box
van EMI bevat zestien schijfjes met het complete oeuvre, gespeeld door Leif Ove
Andsnes, Claudio Arrau, Daniel Barenboim, Cécile Ousset en minder bekende goden.

Adam Zamoyski: 'Chopin;

de biografie'. Uitg. Balans;

351 blz.; &euro;35.

'Chopin 200th anniversary

edition'. Uitg. EMI; (voor &euro;34,95 te bestellen via

de webshop van De Telegraaf;

zie elders in deze krant).

LOAD-DATE: June 10, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              102 of 173 DOCUMENTS



                                  De Telegraaf

                             10 juni 2010 donderdag

PVV kondigt aan: 'De beuk gaat erin';
Geert Wilders:   Den Haag kan  niet om ons heen  Sietse Fritsma:  Aow-leeftijd
is  geen probleem

SECTION: VERKIEZINGEN; Blz. 18

LENGTH: 944 woorden

SAMENVATTING

Van een onzer verslaggevers DEN HAAG, donderdag "In politiek Den Haag kan
helemaal niemand meer om de PVV heen", dat stelde PVV-leider Geert Wilders
gisteren, nadat zijn partij in de definitieve prognose op 22 zetels uitkwam.
"Onze partij is een factor van belang. We willen dolgraag meeregeren en
meedoen."

VOLLEDIGE TEKST:

Er steeg een gejuich van orkaankracht op na binnenkomst van de prognoses: 22
zetels, een enorme winst van 13 zetels in vergelijking met de verkiezingen van
2006. "We zijn de derde partij van Nederland en de grootste winnaar", aldus
Wilders. "We zullen de mensen niet teleurstellen en willen Nederland beter
maken. Er mag geen partij in Nederland zijn die ons opzij zet."

De pier in Scheveningen bezweek bijna toen duidelijk werd dat de PVV zelfs het
CDA zeer waarschijnlijk achter zich laat en mogelijk de derde partij van
Nederland wordt. Bij de PvdA, D66 en GroenLinks werd er afkeurend gefloten.

Zwarte piet

Volgens PVV-Kamerlid Sietse Fritsma kreeg zijn partij onterecht de zwarte piet
toegeschoven bij de mislukte formaties in Almere en Den Haag, vindt hij. Nu de
partij fors wint, wil de PVV graag het land gaan besturen, liefst met VVD en
CDA. Dat plan zou door het enorme verlies bij het CDA in het water kunnen
vallen.

Bovendien heeft Wilders een breekpunt geformuleerd in de vorm van de
aow-leeftijd. Die wil de PVV onveranderd houden, op 65 jaar. Daarmee maakt de
partij van de 'gewone Nederlanders' - Wilders noemde zijn fictieve stel Henk en
Ingrid - een formatie al bij voorbaat lastig, omdat op de SP na iedereen de
aow-leeftijd wil verhogen naar 67.

Volgens Fritsma zal de aow-leeftijd geen probleem zijn. ,,Wij weten zeker dat we
de andere partijen er van kunnen overtuigen dat verhoging niet nodig is. Het
gaat om een paar miljard euro die ook ergens anders vandaan kan worden gehaald.
Bijvoorbeeld immigratie. We hopen op een eerlijke kans."

PVV-Kamerlid Hero Brinkman, die de afgelopen weken streed voor meer openheid en
een jongerenbeweging, wilde niet op de prognoses reageren. "Ik heb Wilders al
genoeg problemen bezorgd de afgelopen drie weken", aldus Brinkman.

De PVV kwam gisteravond bijeen in een zwaarbewaakt Van der Valk hotel op de pier
in Scheveningen, waar tezamen met de aanhang de uitslagen werden afgewacht.
,,Wilders zegt dingen die goed zijn voor dit land", stelt de 66-jarige Hendrik
Beije. Hij woont al vijftien jaar met z'n vrouw in Spanje, maar is een fanatiek
aanhanger van de geblondeerde politicus. ,,We hebben bijna 2300 kilometer
gereden, allemaal voor Geert", aldus Beije. Hij maakt zich zorgen over de
'islamisering', niet alleen van Nederland maar van heel Europa. ,,In Spanje
breekt de pleuris al uit", zegt Beije bezwerend.

Vroeger stemde hij net als veel andere PVV'ers op de VVD. Maar die partij heeft
afgedaan. ,,Jaren geleden was ik een fanatiek aanhanger van Bolkestein. Maar die
hield z'n woord niet en werkte samen met de PvdA", verzucht Beije. ,,Toen ben ik
met de Fortuyn-revolutie meegegaan en nu heeft Geert gelukkig de goede punten."

Ook Lara van Barneveld en haar partner Mike Dijksma zijn fanatieke aanhangers.
Ze wonen net over de grens bij Enschede in Duitsland waar ze hun eigen
makelaarskantoor hebben: 'Holland Makler'. Daar helpen ze veel Nederlanders 'die
het land ontvluchten' zegt Van Barneveld. ,,Mensen zien hun buurten verpauperen.
Het gaat om integratie. Wij passen ons ook aan in Duitsland." Haar partner
Dijksma vult aan. ,,Wij wonen in een heel katholiek deel van Duitsland. Dat
betekent niet werken op zondag en bijvoorbeeld ook niet de auto wassen."

Ondanks de eclatante verkiezingswinst kende de PVV zeker geen vlekkeloze
verkiezingscampagne. De partij gold de afgelopen jaren altijd als een eensgezind
en gesloten bolwerk. Totdat Kamerlid Hero Brinkman vorige maand de knuppel in
het hoenderhok gooide en meer meer partijdemocratie eiste. Later voegde hij daar
nog aan toe dat hij ook wil ijveren voor een aparte jongerenafdeling van de PVV.

Eergisteren was het opnieuw Brinkman die van zich deed spreken in Netwerk.
Ditmaal zei hij in een onbewaakt ogenblik - terwijl de tv-camera van het
actualiteitenprogramma hem volgde voor een portret - dat Geert Wilders niet om
hem heen kan als hij drie- of vierhonderdduizend voorkeursstemmen krijgt. De
oud-politieman voerde actief campagne voor zichzelf.

Wilders, beducht voor 'LPF-toestanden', heeft de touwtjes altijd strak in handen
willen houden en is zelf het enige partijlid. Daardoor is er geen partijcongres
waar een partijprogramma wordt vastgesteld of over de kandidatenlijst wordt
gesoebat. Wel zegde hij Brinkman toe dat de nieuwe PVV-fractie mag beslissen of
er meer democratie binnen de partij zal worden toegestaan. Hij zette Brinkman
aanvankelijk slechts als dertiende op de lijst nadat deze door diverse
incidenten in opspraak was gekomen.

Wel schoof het Kamerlid twee plaatsjes op de lijst op, nadat twee
kandidaat-PVV'ers boven hem in opspraak waren gekomen en van de lijst verdwenen.
De een, Gidi Markuszower, bleek zonder wapenvergunning met een pistool op een
bijeenkomst ter ere van het 60 jarige bestaan van Israël te lopen. De ander,
Mellony van Hemert, trok zich om 'medische redenen terug'. Ze bleek een boek
over het vermoorde 'meisje van Nulde' geschreven te hebben, maar aan het
waarheidsgehalte van haar verhaal werd ernstig getwijfeld door de uitgever. Ook
de aanvankelijke nummer 32, Arjan Brogt, werd roemloos van de lijst afgevoerd.

De kiezers hebben het de PVV niet kwalijk genomen. Partijleider Wilders zal nu
alle zeilen bij moeten zetten om zijn fors gegroeide fractie bijeen te houden.
"We nemen morgen een stormram mee en dan gaat de beuk erin", kondigde hij
gisteravond aan.

LOAD-DATE: June 9, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              103 of 173 DOCUMENTS



                                  De Telegraaf

                              7 juni 2010 maandag

Verkiezingen zijn meer dan cijferbrij

SECTION: BINNENLAND; Blz. 6

LENGTH: 402 woorden

SAMENVATTING

Deze verkiezingen gaan niet over cijfers, begrotingstekorten en bezuinigingen.
Ze gaan over de werkelijkheid die achter de cijferbrij verscholen ligt, de
gevolgen van al die maatregelen voor u, uw kinderen en uw naasten.

VOLLEDIGE TEKST:

De PvdA lost net als de meeste andere partijen de financiële problemen op waar
we ons door de crisis voor gesteld zien. Daarin zitten de verschillen dus niet.
De verschillen zitten erin hoe we de rekening verdelen en wat de gevolgen zijn
voor onze economie. Dan zijn er twee smaken: als een bulldozer door de
verzorgingsstaat heen gaan zoals de VVD wil, of verstandig en eerlijk hervormen
zoals de PvdA wil.

De VVD-bulldozer leidt tot een fors verlies aan koopkracht, tot wel honderden
euro's voor een doorsnee gezin. Nee, niet bij de topinkomens. Die allerhoogste
inkomens weten zich goed beschermd bij de VVD. Zij gaan erop vooruit.

Op deze manier wordt het moeilijk om draagvlak te vinden voor de bezuinigingen.
Het is namelijk duidelijk wie de rekening bij de VVD gaat betalen. Juist, de
hardwerkende Nederlander. Die krijgt hogere huren, geen gratis schoolboeken,
geen zorgtoeslag en een kortere uitkering als hij of zij onverhoopt ontslagen
wordt, een hoger eigen risico als je ziek wordt, en als je in de zorg of bij de
politie werkt wordt je salaris de komende jaren bevroren. Ik vind dat niet
eerlijk en het is ook slecht voor onze economie. Als je de koopkracht van mensen
in zo een korte tijd zo fors laat dalen, hebben zij simpelweg minder te
besteden. Dat is slecht voor ons bedrijfsleven. Het is niet voor niets dat de
plannen van de VVD de komende jaren tot 100.000 extra werklozen leiden, zo liet
het CPB zien.

Verstandig

Dit is nergens voor nodig. Het kan anders. Eerlijker en verstandiger. Eerlijker,
door de topinkomens geen extra geld te schenken, maar juist van hen een extra
bijdrage te vragen.

Daarnaast wil de PvdA verstandig hervormen, bijvoorbeeld door de
hypotheekrenteaftrek voor de hogere inkomens heel geleidelijk te beperken zodat
iedereen hetzelfde mag aftrekken. We gaan de zorg dichter bij de mensen in de
buurt organiseren.

Ook daarmee kunnen we geld besparen. En we pakken de bureaucratie bij de
overheid aan.

Met deze maatregelen lost de PvdA de financiële problemen op én houden we ook de
koopkracht van de middeninkomens in stand. Dat is goed voor onze economie, de
werkgelegenheid en voor de portemonnee van de hardwerkende Nederlander.

LOAD-DATE: June 6, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              104 of 173 DOCUMENTS



                                  De Telegraaf

                              5 juni 2010 zaterdag

Voetbal verkoopt;
Sterren als Messi, Beckham en Ronaldo geliefd uithangbord voor cola, mobieltjes,
kleding, auto's...

SECTION: WKBIJLAGE36; Blz. 36

LENGTH: 1311 woorden

SAMENVATTING

door RIEN MEIJER JOHANNESBURG - De voetballer David Beckham is nooit helemaal
onomstreden geweest. Prachtig rechterbeen hoor, daar niet van, en een
onovertroffen voorzet, maar een onbetwiste topper à la Zinedine Zidane is
Beckham nooit geweest. Met een salaris van 4,1 miljoen euro en mogelijke premies
ter waarde van 1,3 miljoen steekt de inmiddels 35-jarige Engelsman ook bijzonder
magertjes af bij jonge vedettes als de Portugees Cristiano Ronaldo (jaarsalaris
13 miljoen plus 1 miljoen premie) en het Argentijnse wonderkind Lionel Messi (10
miljoen salaris en nog eens 4 miljoen aan premies). Op één vlak deelt 'Becks'
echter nog altijd de lakens uit: met sponsorcontracten haalt hij dit jaar liefst
25 miljoen euro binnen, waarmee het 'merk Beckham' de concurrentie ver achter
zich laat.

VOLLEDIGE TEKST:

Dergelijke wereldmerken móéten natuurlijk in 's werelds grootste etalage tentoon
worden gespreid. Niet voor niets gingen er eind vorig jaar al sterke geruchten
dat Beckham, ondanks zijn weinig aansprekende club - Los Angeles Galaxy - en
gevorderde leeftijd, als eerste verzekerd was van een plekje in de WK-selectie
van bondscoach Fabio Capello. Juist vanwege zijn enorme merkwaarde. "Daar geloof
ik heilig in", stelt Floris van Dam, directeur Benelux van het van oorsprong
Keulse bedrijf Sport+Markt, dat op ingenieuze wijze de waarde van merken
vaststelt. Antonie van Schendel, directeur van communicatie-adviesbureau
TBWA\BEC in Amsterdam, gelooft daar niet in. "Capello laat zich dat echt niet
voorschrijven door Adidas of een andere sponsor." Maar waar of niet, het deed
vanaf 14 maart evenwel niet meer ter zake. Op die dag liep Beckham in de
wedstrijd van AC Milan - dat hem voor het tweede jaar op rij voor enkele maanden
huurde van LA Galaxy - tegen Chievo Verona een zware blessure op aan zijn
achillespees en kon hij het WK uit zijn hoofd zetten.

Als speler tenminste, want Beckham is zó belangrijk in de kleedkamer, dat hij
sowieso meegaat naar Zuid-Afrika. De Engelse voetbalfans, die hun hoop toch met
name hebben gevestigd op topschutter Wayne Rooney, beschouwden het vooral als
een persoonlijk drama voor Beckham, die immers altijd uitstraalde trots te zijn
om in het nationale shirt te spelen. Maar elders zal ongetwijfeld hartgrondig
zijn gevloekt bij het uitvallen van 'Golden Balls', zoals een van zijn bijnamen
luidt. In ruil voor hun sponsormiljoenen willen multinationals als Adidas, Nike
en Pepsi 'hun' uithangbord namelijk wél zien spelen op het WK. "Dat is het
grootste voetbalpodium ter wereld", zegt Van Schendel. "Daar worden
persoonlijkheden en sterren gemaakt. Dat kan trouwens zowel positief als
negatief uitpakken. Kijk naar de rode kaart van Beckham, in 1998 tegen
Argentinië, die Engeland een plaats in de kwartfinale kostte."

Ter indicatie van de 'schade' van het ontbreken in Zuid-Afrika: toen het
Portugese team, met Real Madrid-ster Cristiano Ronaldo, eind vorig jaar dreigde
te worden uitgeschakeld voor het WK, vreesde de Spaanse topclub hierdoor circa
100 miljoen euro aan inkomsten uit sponsordeals en merchandising mis te lopen.
Dat is meer dan het recordbedrag van 94 miljoen dat Real Madrid vorig jaar aan
Manchester United betaalde voor de transfer van Ronaldo. Portugal plaatste zich
uiteindelijk toch, en in april passeerde de teller van het aantal verkochte
Real-shirts met de naam Ronaldo achterop (gemiddelde verkoopprijs 85 euro) de
grens van 1 miljoen.

Duizelingwekkende bedragen, die de enorme commerciële belangen tijdens het
aanstaande WK nog maar eens onderstrepen. "Je hebt hier ook wel te maken met de
twee spelers die de grenzen van het voetbal overstijgen", aldus Van Schendel.
"Beckham nog een stuk meer dan Ronaldo. Door zijn langere loopbaan, zijn looks -
elke week een ander kapsel - zijn vrouw natuurlijk en het gemak waarmee hij zich
ook in de entertainmentwereld beweegt." Uiteindelijk lijkt alle dramatiek - de
rode kaart tegen de Argentijnen, de affaire met de Nederlandse Rebecca Loos en
nu dan zijn blessureleed - het merk Beckham alleen maar sterker te maken. "Als
dat maar wordt afgewisseld met hoogtepunten", stelt Van Schendel. "Hoe dieper de
dieptepunten, hoe hoger de hoogtepunten."

Een nieuw hoogtepunt in de commerciële uitbating van het voetbal was het
reclamefilmpje, dat Nike in de rust van de Champions Leaguefinale liet
uitzenden. De minispeelfilm over de pieken en dalen in het leven van
voetbalsterren - overigens met muziek van de Nederlandse jarenzeventiggroep
Focus - was getiteld 'Write the future'. In het op vijf locaties opgenomen en
ruim drie minuten (!) durende filmpje laat regisseur Alejandro González Iñárritu
(bekend van 21 Grams en Babel) door Nike gesponsorde spelers als Didier Drogba,
Franck Ribery, Wayne Rooney en Cristiano Ronaldo voorbijkomen. Hoewel het
Amerikaanse sportmerk nooit uitspraken doet over de kosten van zijn campagnes,
ramen de experts van het Duitse bedrijf Sport+Markt AG de waarde van de zendtijd
in de zes grootste Europese markten op vele miljoenen euro's.

Beckham en Ronaldo hebben hun commerciële rechten beiden ondergebracht bij het
Amerikaanse bedrijf Creative Artist Agency, waar voormalig Feyenoord-directeur
Chris Woerts een topfunctie heeft en dat ook showbizzsterren als George Clooney,
Brad Pitt en Oprah Winfrey onder contract heeft. Beide voetballers krijgen
letterlijk dagelijks aanbiedingen van bedrijven. Vrijwel allemaal krijgen ze nul
op het rekest. De topvoetballers zijn buitengewoon selectief en zeggen alleen
'ja' tegen partijen met een wereldwijde uitstraling en een zogeheten 'triple
A-status'. En dan nog alleen als het allemaal niet te veel tijd kost. Twaalf
'draaidagen' in een jaar om vier reclamespotjes op te nemen? Sorry, dan gaat de
deal niet door. En gokbedrijven komen sowieso niet in beeld.

Modekoning Giorgio Armani voldoet wél aan alle voorwaarden en maakt jaarlijks
graag 9 miljoen euro over naar Beckham en 5 miljoen naar Ronaldo. Het verschil
onderstreept nog maar eens dat de Engelsman commercieel gezien in een geheel
eigen divisie speelt. Opvallend is echter dat ook de nogal publiciteitsschuwe
Lionel Messi (22 pas) in totaal meer geld opstrijkt met zijn portretrechten dan
de 25-jarige Ronaldo, die er juist geen enkele moeite mee heeft ook als 'merk'
door het leven te gaan. "Petje af voor het management van Messi daarvoor", zegt
Van Dam van Sport+Markt. De Argentijnse sterspeler kende dan ook een topseizoen
bij zijn club FC Barcelona en spreekt - meer dan de Portugees - de gewone man
aan. "Ronaldo is toch een beetje een verwend jongetje en oogt vaak wat
chagrijnig", stelt Van Dam. "Terwijl Messi overkomt als de ideale schoonzoon;
een klassevoetballer, maar wel met beide benen op de grond. Dat maakt hem
interessant voor fabrikanten als Pepsi en Gilette, die willen dat zo veel
mogelijk mensen als jij en ik hun producten kopen." Maar hoewel de antipathie
tegen Ronaldo opvallend genoeg met name lijkt te bestaan in ons land - dat van
oudsher erg op Barcelona is gericht en weinig opheeft met 'maniertjes' als die
van de Portugees - heeft 's werelds duurste voetballer dus nog een flinke
inhaalslag te maken. Een flirt met socialite Paris Hilton, toevallig (?) nét
nadat de Portugees bij Real Madrid had getekend, past daar alvast goed in.

Gevraagd naar Oranje-internationals met sterpotentie, wijzen beide
marketingexperts op Wesley Sneijder. "Door zijn relatie met Yolanthe is Sneijder
in staat ándere doelgroepen aan te spreken", zegt Van Schendel (TBWA\BEC). "En
je ziet dat hij er ook voor openstaat om met andersoortige media te praten." Van
Dam vult aan: "Met die populaire meid gaat Sneijder de Beckham-kant op. Of het
ooit díé proporties gaat krijgen, dat denk ik niet. Maar zijn merkwaarde gaat
daardoor absoluut omhoog." Gelukkig voor de voetballiefhebbers - en Oranjefans
in het bijzonder - is daar ook nog een ándere manier voor: goede prestaties op
het veld.

LOAD-DATE: June 4, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              105 of 173 DOCUMENTS



                                  De Telegraaf

                              5 juni 2010 zaterdag

Financiële man in verdomhoek

SECTION: FINANCIELETELEGRAAF; Blz. 27

LENGTH: 364 woorden


AMSTERDAM - Nog geen vijf jaar geleden had het werk in de financiële
dienstverlening volop aanzien. Vandaag de dag is het echter beroerd gesteld met
de positie van financieel medewerkers. Het imago dat de sector bij de
buitenwereld heeft, is alles behalve positief. Ook wacht het financieel
personeel nog een grote ontslaggolf.

Volgens sectormanager finance Robert Schuurman van vakbond De Unie staat de
financiële dienstverlening nog een grote ontslagronde te wachten. "De schatting
is dat er de komende jaren enkele tienduizenden banen verloren gaan. De grootste
klappen zullen vallen onder het bankpersoneel en administratief medewerkers bij
banken, verzekeraars en intermediairs", stelt Schuurman.

"De werkgelegenheid in de sector is al gekrompen de afgelopen jaren. Maar
bedrijven en hun personeel zullen nu pas de effecten van de herbezinning als
gevolg van de kredietcrisis gaan merken."

Daarmee doelt hij op het terugdringen van de buitenlandse activiteiten van
financieel dienstverleners. Waar banken zich eerder op de internationale markt
begaven, richten zij zich meer en meer op het nationale speelveld. Maar ook
sluiten steeds meer verkoopkantoren in ons land de deuren. Tegelijkertijd geven
klanten eerder de voorkeur aan veiligere producten, waardoor ook de complexere
producten overboord worden gezet.

Gesjoemel

Dat het met het imago van de financieel specialisten niet best gesteld is,
blijkt uit onderzoek van detacheerder Brunel. Liefst 85% van de Nederlanders
twijfelt aan de integriteit van dit soort medewerkers. "Het gesjoemel met
financiële gegevens, van Enron begin deze eeuw tot aan Griekenland en alles wat
daar tussen zit, heeft de hele sector besmet", zegt Ruud Dekker van Brunel.

Volgens Dekker hebben uitzendkrachten last van het beeld dat de schandalen bij
de gewone man hebben achtergelaten. Dekker: "Als ze op een verjaardag vertellen
dat ze op de financiële administratie werken, wordt gedacht 'daar heb je er weer
een die de boel bedondert'.

Het slechte imago baart Dekker zorgen. "Financieel specialisten vervullen een
cruciale rol in de maatschappij. Navraag bij universiteiten leert gelukkig dat
de toestroom aan nieuwe studenten vooralsnog niet afneemt."

LOAD-DATE: June 4, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              106 of 173 DOCUMENTS



                                  De Telegraaf

                              5 juni 2010 zaterdag

WK door elkaar kletsen!

SECTION: FEATURE; Blz. 4

LENGTH: 561 woorden


Wat zijn we nou eigenlijk te weten gekomen in de afgelopen weken?

We hebben geleerd dat tv-interviewsters soms lief kijken. We hebben geleerd, dat
gejammer om excuses soms effect heeft. We weten weer wat een breekpunt is. We
hebben Henk en Ingrid leren kennen, ook al is hun adres onbekend.

Het WK-door-elkaar-heen-razen draait op volle toeren. We hebben tot nu toe
pijnlijk kunnen ervaren, dat de Nederlandse taal nauwelijks aandacht genoot,
behalve om haar te maltraiteren. De taal werd als hoer ingezet om
programma-voordelen in het zonnetje te zetten, en om programma-nadelen op een
schaduwrijk plekje in een zijstraat te verstoppen.

Zo werd elke waarheid een halve waarheid, dus ook een halve leugen. Of, als u
het wat positiever wilt benaderen, in de woorden van de Vlaamse
aforismenbedenker Jan Losky: "Er zijn zo veel manieren om de waarheid te zeggen,
dat het bijna overbodig is om te liegen."

Zelden is ook duidelijker geworden, dat onze democratie slechts een
toeschouwersdemocratie is. Wie de afgelopen weken de afstandsbedieningen van
zijn radio en tv als enige houvast in het leven had, kon constateren dat
crisisverhalen en bezuinigingsverhalen domineerden. De verhalen die ú wilde
horen, kwamen waarschijnlijk niet aan de orde.

Heel vervelend was ook, dat de lijsttrekkers strijk-en-zet beweerden: "Wij gaan
niet aan de aow-leeftijd morrelen" of "Bij ons gaan de belastingen niet omhoog".
Ten eerste moeten politici weten, dat zij niks te willen hebben. Ze zijn
volstrekt machteloos. Driekwart van onze wetgeving komt immers uit Brussel. Maar
afgezien daarvan: de ware machthebbers zijn de bankiers. Zij regeren de wereld.
Dat hebben de afgelopen twee jaren bewezen.

Ten tweede: dit soort taalgebruik ('Wij zus, wij zo') is onverantwoord. Je wéét
als politicus dat het niet klopt. Zulke kretologie is als spookrijden in dichte
mist: je weet dat je op het einde op een coalitie botst en dat je water in de
wijn zult moeten doen.

De taal dus. Die veelvuldig mishandelde taal. De val van het kabinet doorkruiste
de pogingen om het Nederlands in de Grondwet vast te leggen als dé bestuurs- en
cultuurtaal van ons land (onverminderd de wettelijke erkenning van het Fries).

Het kabinet-Balkenende nam die gedroomde status van de Nederlandse taal in 2007
op in het regeerakkoord, de ministerraad nam in februari jl. formeel het besluit
over de tekst van een wetsvoorstel. Maar omdat altijd twee achtereenvolgende
Tweede Kamers goedkeuring moeten verlenen aan een Grondwetswijziging, is de
grondwettelijke erkenning van het Nederlands weer vertraagd. Wéér gaat een kans
voorbij. Het versterkt de indruk dat de 'Haagse' bestuurders geen culturele
richtingaanwijzers zijn, maar politieke hanglampen.

Het Nederlands als vaste taal verankerd in de Grondwet zal niet bewerkstelligen
dat alle allochtonen plotseling in verstaanbaar Nederlands uitbarsten. Maar ons
onderwijs zal minder verengelsen. En overheden worden gestimuleerd (het
wetsvoorstel spreekt niet van een verplichting) om in 'eenvoudig en zorgvuldig'
Nederlands te communiceren.

De nieuwe Tweede Kamerleden worden woensdag aanstaande gekozen. Misschien kunnen
ze tot die tijd de taal 'ns wat beter gebruiken, bijvoorbeeld door minder te
praten en meer te luisteren. Bijvoorbeeld naar ons. Of naar elkaar.
Onze-Lieve-Heer heeft ons twee oren gegeven en maar één mond. Daar moet Hij een
bedoeling mee gehad hebben.

LOAD-DATE: June 4, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              107 of 173 DOCUMENTS



                                  De Telegraaf

                              4 juni 2010 vrijdag

OF NU NOOIT;
PVV rekent op 25 zetels  en wil meeregeren   'Wij willen Nederland veranderen'
'Het CDA is in      grote paniek,     Balkenende     vecht voor     zijn
politieke     leven'

SECTION: REPORTAGE; Blz. 5

LENGTH: 1660 woorden

SAMENVATTING

DE PVV kan volgende week bij de verkiezingen een flinke zetelwinst boeken, maar
de spectaculaire sprong voorwaarts die de peilingen lange tijd voorspelden lijkt
vervlogen. Toch rekent Geert Wilders zelf nog altijd op 25 zetels. Dat zou zijn
partij na 9 juni definitief op de kaart zetten bij de onderhandelingen over een
nieuw kabinet. DEN HAAG, vrijdag Hij wil o zo graag regeren. Maar krijgt Geert
Wilders met zijn PVV de kans? Linkse partijen halen hun neus voor hem op, en ook
het CDA keert de partij de rug toe. Wilders doet daarom verwoede pogingen
salonfähig te zijn. Want het is nu of nooit.

VOLLEDIGE TEKST:

Waarschijnlijk zei hij daarom onlangs op televisie PvdA-leider Job Cohen een
aardige man te vinden. Of schuift hij aan bij de door hem altijd zo gehate
actualiteitenrubriek Nova. Wellicht past hij daarom ook zijn woordgebruik aan.
Want het woord 'islamisering' is de laatste tijd in interviews ineens minder
vaak te horen. En de streken van de muitende fractiegenoot Hero Brinkman zijn
plots niet 'verschrikkelijk', maar slechts 'niet chic'.

Het lijkt erop dat u uw toon matigt in deze verkiezingscampagne. Waarom?

"Ik ben gewoon mezelf. Ons verkiezingsprogramma staat als een huis en daar neem
ik geen millimeter van terug. En ja, ik probeer het natuurlijk wel op een zo
goed mogelijke manier te verkopen."

In de Tweede Kamer speelde u nog wel eens fors op de persoon, dat is nu minder.

"Ik zie dat zelf niet zo. Ik heb Cohen een theedrinker en multicultiknuffelaar
genoemd. Maar het hoeft ook niet altijd, hè. Ik moet me bijna verdedigen dat ik
niet altijd zo ben. Ik heb ook gewoon mijn boodschap te verkondigen en de ene
keer verpak je hem zus en de andere keer verpak je hem zo. Journalisten piepen
elkaar na. Als eentje roept dat Wilders zijn toon matigt, papegaait iedereen
het."

Misschien is het ook zo?

(lacht) "Het is niet uitgesloten dat ze ook een keer gelijk hebben."

Heeft die andere toon misschien te maken met de wens om te regeren?

"Dat willen we dolgraag. Dat heb ik ook eerder gezegd, verwijzend naar die
uitspraken in Engeland (waar Wilders onder meer de Turkse premier Erdogan voor
mafkees uitmaakte, red.). Als ik daar zou staan namens een kabinet had ik
wellicht andere woorden gebruikt."

Is die stoere taal dan alleen

toneelspel?

"Nee hoor, en nogmaals, ik ben het niet eens met jullie analyse. Voor zover dat
wel zou kloppen, zou daar overigens niks mis mee zijn. Maar ik heb geen
strategie dat ik nu in de campagne anders moet optreden en mijn toon moet
matigen om straks mee te mogen regeren."

Maar als de PVV gaat regeren moet het wel...

"Dat ligt eraan, als ik in het kabinet zou stappen wel, maar als ik in de Kamer
blijf niet."

Wat heeft uw voorkeur?

"Dat weet ik nog niet. Ik weet oprecht nog niet of ik een kabinet in zou gaan of
in de Kamer blijf. Ik ben van nature meer een volksvertegenwoordiger dan een
bestuurder, maar dat wil niet zeggen dat ik niet in een kabinet ga zitten."

Welke portefeuilles spreken u aan?

"Alles wat met law en order te maken heeft. En met zorg, immigratie en
integratie. Dat zijn voor de PVV interessante ministeries."

Waarom wil de PVV graag regeren?

"Wij zijn geen SP, willen geen eeuwige partij in de oppositie zijn. Wij willen
verantwoordelijkheid dragen, wij willen Nederland veranderen. Wij zijn ervan
overtuigd dat de grote problemen van Nederland niet alleen economisch zijn, maar
ook gaan over criminaliteit, immigratie, integratie en de zorg."

De SP heeft in 2006 de boot gemist door niet te gaan regeren. Daarna zakte de
partij in de peilingen ver weg. In hoeverre is dat een

waarschuwing voor de PVV?

"Dat heb ik wel in mijn achterhoofd zitten, maar ook als er geen SP was geweest,
had ik nog gezegd dat we willen regeren. In de oppositie heb je zeker invloed
zonder macht maar je hebt natuurlijk als je aan de knoppen zit het meeste te
vertellen."

Meeregeren wordt bemoeilijkt door uw breekpunt rond de aow. Immers, links wil
niet met de PVV in zee en CDA en VVD willen de

pensioenleeftijd juist wel verhogen naar 67 jaar?

"Over het verkiezingsprogramma: alles is bespreekbaar mits de PVV herkenbaar
is."

Dus de aow is geen breekpunt meer?

"Nee, geen sprake van. Ik ben er nog steeds van overtuigd dat het onnodig is de
aow-leeftijd te verhogen. Om te beginnen hebben we financieel gezien een
alternatief: stop de massa-immigratie. Ten tweede zijn er heel veel mensen boven
de 60 die niet werken. Tien procent van de mensen boven de 63 werkt. Dus wat
heeft het dan voor zin om mensen twee jaar langer in een uitkering te duwen?
Daar schiet niemand wat mee op. Ten derde, er is een arbeidspotentieel van een
miljoen mensen die willen en kunnen werken en we hebben 700.000 mensen tekort in
2040. Dus ook dat kan je matchen."

Toch zet de PVV zichzelf buitenspel?

"Ik denk het niet. Een ding is helder: als wij gaan regeren is de kans het
grootst, zo niet de enige, met CDA en VVD. Ongeveer alle andere partijen hebben
ons al uitgesloten. En ik denk dat we er dan met CDA en VVD uitkomen omdat ik
goede alternatieven heb. Zoals de massa-immigratie."

Een uitweg kan ook zijn om de

verhoging van de aow-leeftijd pas na een volgende kabinetsperiode in te laten
gaan. Dan breekt u uw belofte niet en krijgen CDA en VVD toch hun zin?

"Prachtig, maar dat gaan we niet doen. Een breekpunt is een breekpunt."

Dus, voor alle duidelijkheid, u zegt: als CDA en VVD in de formatie straks eisen
dat de aow-leeftijd omhooggaat, dan haakt de PVV af?

"Nou, ik formuleer het anders. Ik zeg dat ik ervan overtuigd ben dat wij CDA en
VVD kunnen overtuigen van de alternatieven."

Maar...

"Nee, ik geef geen ander antwoord."

U gaat liever de

oppositie in dan uw breekpunt overboord te zetten?

"Nogmaals, Ik ben ervan overtuigd dat dat niet de oppositie hoeft te betekenen.
CDA en VVD zullen ook met een waslijst van punten komen die ze willen bereiken
bij een kabinetsdeelname. Mijn lijstje is vele malen korter. Ik ben ervan
overtuigd dat ze eieren voor hun geld kiezen."

Het CDA zegt meer brood te zien in samenwerking met hervormingsgezinde partijen
als GroenLinks en D66, dan met de PVV. Wat vindt u daarvan?

"Ik viel bijna van mijn stoel. Het CDA is in grote paniek. Balkenende vecht voor
zijn politieke leven. De kans is groot dat hij volgende week niet meer de
politiek leider is. Het CDA heeft eerst van behoud van de hypotheekaftrek een
breekpunt gemaakt en zegt dan een paar dagen later zaken te willen doen met D66,
dat van de eis om wél in te grijpen in de hypotheekaftrek een breekpunt heeft
gemaakt. Dat is gedraai. Volgens mij zit de kiezer daar niet op te wachten."

Iets anders. Hoe is de relatie met het Kamerlid Hero Brinkman?

"Prima. Hij knokt voor meer democratie en een jongerenbeweging. Dat is zijn goed
recht. Ik heb dat met goede redenen tot nu toe niet gedaan. Omdat we geen
LPF-achtige toestanden willen. Maar Hero heeft gelijk als hij zegt dat we drie
jaar verder zijn."

Was het een wraakactie van

Brinkman omdat hij op een lage plek op de kieslijst was gezet?

"Nee, al had ik van de eerste actie liever eerder geweten. We werden overvallen.
Dat was niet chic."

In de PVV wordt gezegd dat

Brinkman al die jaren nooit zijn mond heeft opengedaan over het gebrek aan
partijdemocratie en nu de grote democraat uithangt nadat hij op plek elf is
gezet.

"Ik praat niet over wie wat heeft gezegd in de fractie. Over niemand."

U omarmt de kritiek om de angel eruit te halen...

"Nou, nee. Ik vind het niet erg."

U neemt hem in

bescherming, terwijl hij u een loer draait.

"Ik ga er niet van uit dat hij me een loer draait."

U zegt dat vast en

zeker in het belang van de partij...

"Het gaat mij altijd om het belang van de partij."

De partij raakt volgens de peilingen veel kiezers kwijt aan de VVD. Zijn kiezers
uitgekeken op de PVV?

"Ik denk dat we uiteindelijk meer zetels gaan halen dan de peilingen
voorspellen. Ik reken op 25 zetels. Natuurlijk associëren mensen de VVD met de
economie, maar ik vind wel dat die partij op de korte termijn heel rigoureus
snijdt in de portemonnee van Henk en Ingrid. Bovendien is de VVD op het gebied
van immigratie en integratie gedraaid ten opzichte van de PVV. In 1998, toen ik
nog bij de VVD zat, voerde Bolkestein ook een harde campagne. De liberalen
haalden toen 38 zetels. Een paar weken later was paars 2 een feit en was er van
die harde taal niets meer over."

Maar Rutte kan toch niet met de PvdA met dit verkiezingsprogramma?

"In 1998 werd hetzelfde gezegd tegen Bolkestein. Hij stond hier in de Kamer te
roepen dat kinderen van asielzoekers niet naar school mochten. Er werd door de
PvdA schande van gesproken, ondenkbaar, even later zaten ze in één kabinet. Denk
niet dat een stem op Rutte betekent dat er geen paars kabinet komt.

Denk dat nou maar niet."

Nog even over PvdA-leider Cohen. Die zegt dat hij de PVV bij voorbaat uitsluit.
Wat vindt u daarvan?

"Dat is niet chic."

Niet chic? Ziet u wel dat u uw toon heeft gematigd?

"Ehhh, noem eens een woord..."

Schandalig?

"Dat vind ik schandalig."

Ondemocratisch?

"Ook. Wat ik superschandalig vind, is dat hij letterlijk heeft gezegd: Wilders -
niet eens de PVV, nee, Wilders - is een gevaar voor de rechtsstaat! Er zijn
altijd gekken in dit land die dan denken: 'daar moeten we vanaf'."

Zegt u dat Cohen geweld tegen u uitlokt?

"Het gaat misschien te ver om te zeggen dat hij aanzet tot... Maar hij heeft het
geroepen! De PvdA, ik zal Cohen niet persoonlijk noemen, is zelf een gevaar voor
de rechtsstaat. Ze hebben ingestemd met een generaal pardon, waardoor 30.000
mensen een verblijfsvergunning kregen terwijl ze eerder van de rechter te horen
hadden gekregen dat ze in ons land niet mochten blijven. Ze zijn voor kraken,
dat een gevaar voor de rechtsstaat is. Cohen wil criminele Marokkanen alleen hun
schoenen afpakken, hij heeft gezegd er begrip voor te hebben dat moslimmannen
hun vrouwen discrimineren. Ook fout. En hij laat de grenzen open voor een
cultuur die haaks staat op de rechtsstaat. Ik wil niet met een jijbak komen en
zeker niet tegen hem persoonlijk. Maar de PvdA heeft eerder een probleem met de
rechtsstaat dan de PVV."

LOAD-DATE: June 3, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              108 of 173 DOCUMENTS



                                  De Telegraaf

                              1 juni 2010 dinsdag

Geachte lezer

SECTION: WATUZEGT; Blz. 6

LENGTH: 216 woorden


De uitspraak van Gerrit Zalm dat het moeilijk wordt om de 30 miljard staatssteun
voor de redding van de banken ABN Amro en Fortis Bank Nederland terug te
krijgen, heeft u hogelijk verbaasd. Henk van Bergen uit Zaandam denkt dat de
banken best hun schulden kunnen aflossen "zolang ze nog steeds bonussen uitkeren
aan de graaiers die dit veroorzaakt hebben". Dianne Hoeven uit Hulten, werkzaam
bij de Rabobank: "Zo ga je niet om met geld dat je hebt geleend van hardwerkende
burgers." W. Compris uit Delft vindt dat Zalm er maar voor moet zorgen dat het
geld, 'ons geld', terugkomt. "Kan ik bij uw bank een hoge lening afsluiten en
vervolgens zeggen dat ik u waarschijnlijk niet kan terugbetalen?" J. Elbersen
uit Veldhoven stelt voor het bedrag in delen terug te betalen en dat uit te
smeren over een af te spreken aantal jaren. "Een hypotheek duurt toch ook dertig
jaar?" B. de Mars uit Groningen vraagt zich af of Zalm voor zijn beurt heeft
gesproken of dat hij "bewust de zieltjes van de belastingbetalers aan het
masseren is omdat voor hem al vaststaat dat die staatssteun nooit zal worden
terugbetaald". Hij vreest het laatste. "Maar wat zeker vaststaat is dat Zalm met
deze uitspraak het toch al aanzienlijk geschonden vertrouwen in de banken en de
politiek nog verder beschadigt."

Margo Stols

LOAD-DATE: May 31, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              109 of 173 DOCUMENTS



                                  De Telegraaf

                              31 mei 2010 maandag

Uitslagen zijn schokkend

SECTION: PVV; Blz. 1

LENGTH: 287 woorden


Van een onzer verslaggevers

AMSTERDAM, maandag

De uitslagen van het Nyfer-onderzoek zijn schokkend. De massa-immigratie kost de
belastingbetaler per jaar 7,2 miljard euro. Dit betekent dat de kosten, bij
ongewijzigd toelatingsbeleid, al na veertien jaar de 100 miljard euro passeren.
Vergeleken met autochtonen betalen niet-westerse allochtonen per saldo minder
belastingen en premies, ze zijn vaker afhankelijk van een uitkering en zitten
vaker in de criminaliteit. Alle zaken die veel geld kosten.

Het feit dat de massa-immigratie ook in financieel opzicht rampzalig is,
bevestigt de noodzaak van maatregelen die de PVV voorstelt, zoals een
immigratiestop voor mensen uit islamitische landen, een beperking van de overige
migratie en asielstromen en het voor tien jaar uitsluiten van nieuwe immigranten
van bijstandsuitkeringen.

"Het is enorm wat we kwijt zijn aan die voortdurende instroom", aldus
PVV-Kamerlid Sietse Fritsma. "De massa-immigratie boekt record op record, denk
aan importbruiden of asiel. Overal staan de sluizen wijd open. Vorig jaar
arriveerden 147.000 vreemdelingen, opnieuw een stijging in vergelijking met het
jaar ervoor. Uit ons onderzoek blijkt hoezeer Henk en Ingrid benadeeld worden
door de toestroom. De rekening komt tenslotte ergens terecht, en niet in de
grachtengordel."

Geert Wilders: "We hebben het over vele miljarden. Dat geld hadden we ook elders
kunnen gebruiken. In de zorg of voor meer agenten op straat. We kunnen de aow
ermee op 65 jaar houden. Je kunt iedereen een zeilboot cadeau doen. Nu geven we
het weg voor het importeren van mensen die veelal zeer slecht zijn opgeleid. De
mensen die het niet cadeau krijgen moeten de schade betalen. Henk en Ingrid
betalen voor Ali en Fatima."

LOAD-DATE: May 30, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              110 of 173 DOCUMENTS



                                  De Telegraaf

                              31 mei 2010 maandag

Wilders komt met oplossing Zembla

SECTION: PVV; Blz. 1

LENGTH: 241 woorden


Van een onzer

verslaggevers

DEN HAAG,

maandag

Ooit ziekere televisie gezien dan de uitzending van Zembla over de Partij voor
de Vrijheid? Nog nooit bereikte de staatsomroep een dergelijk moreel dieptepunt.
Wat kwam er niet allemaal voorbij? Geert Wilders is Hitler, de PVV wil etnische
zuiveringen en droomt van deportaties. Er waren vergelijkingen met onder meer
Karadzic.

De honderdduizenden PVV-kiezers worden weggezet als 'bange mensen'. Zelfs NRC
Handelsblad, tegenwoordig in handen van SP'er Derk Sauer, maakt het nog niet zo
bont.

Goed om te weten hoe ze in Hilversum over u denken. Henk en Ingrid mogen de
megasalarissen van de omroepbobo's betalen, maar verder moet de burger
zwijgen.Het opvallende van een dergelijke uitzending is dat alleen PvdA-types
aan het woord worden gelaten. Hoor en wederhoor, dat kan er niet af van ons
belastinggeld.

Maar de PVV is positief en komt altijd met oplossingen voor een beter klimaat in
de media. De Hilversumse handelaren in haat moeten daarom maar eens getrakteerd
worden op een koekje van eigen deeg. Geert Wilders suggereert daarom een nieuwe
standplaats voor de linkse actievoerders: een plekje op Nova Zembla.

Erg zullen ze het niet vinden. Hilversum gelooft dat de aarde aan het opwarmen
is en al het poolijs op het punt staat van verdwijnen, dus een warm Nova Zembla
is voor hen een kwestie van tijd.

En op 9 juni mogen Nederlanders laten weten wat er wint. De liefde van de PVV of
de haat van Hilversum.

LOAD-DATE: May 31, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              111 of 173 DOCUMENTS



                                  De Telegraaf

                              31 mei 2010 maandag

Broodje Cohen

SECTION: PVV; Blz. 1

LENGTH: 85 woorden


Bij de Amsterdamse politie weten ze precies wat het is. Als je daar in de
kantine een broodje Cohen bestelt, is dit wat je krijgt. Een broodje slap vlees.
Het heet 'broodje Cohen' omdat het evenveel ruggengraat heeft als de
oud-burgemeester die weigert op te treden tegen straattuig en multiculturele
cultuurverrijkers. Sint Job houdt liever 'de boel een beetje bij elkaar' dan dat
hij opkomt voor de gewone burgers. Dat zou tenslotte maar betekenen dat moslims
geïrriteerd raken en dat kan nooit de bedoeling zijn.

LOAD-DATE: May 31, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              112 of 173 DOCUMENTS



                                  De Telegraaf

                              31 mei 2010 maandag

PVV wil regeren;
Snijden  in linkse  hobby's

SECTION: PVVCOVER; Blz. 24

LENGTH: 225 woorden

SAMENVATTING

Van een onzer verslaggevers DEN HAAG, maandag Inzet van de PVV deze verkiezingen
is het gevecht voor meer veiligheid en minder immigratie. Maar hoe wil de partij
van Geert Wilders dat in de praktijk brengen? Voor het eerst eist de PVV nu een
plekje op aan de ministerstafel. De Partij voor de Vrijheid wil regeren!

VOLLEDIGE TEKST:

Vijf weken geleden presenteerde de Partij voor de Vrijheid haar
verkiezingsprogramma, de Agenda van Hoop en Optimisme. Daarin staat de gewone
man centraal: Henk en Ingrid. Daarom kiest de Partij voor de Vrijheid ervoor te
hakken in de linkse hobby's, zoals de ontwikkelingshulp, de afdrachten aan
Europa, kunstsubsidie, de staatsomroep et cetera. Dat levert een plaatje op
waarin de partij van Geert Wilders zo veel mogelijk de burger kan ontzien. De
aow blijft op 65 jaar, geen verhoging van de eigen bijdrage, geen wijziging van
de studiefinanciering en geen lagere uitkeringen.

Het verkiezingsprogramma is terug te lezen op www.pvv.nl.

De PVV debuteert in 2006 in de Tweede Kamer. Met negen zetels boekte de Partij
voor de Vrijheid een enorm succes. Niemand had het zien aankomen. Inmiddels
heeft de partij van Geert Wilders drie jaar warmgedraaid. Tijd voor het echte
werk, tijd om te regeren. Dat betekent het leveren van ministers om zo te zorgen
dat de PVV-ideeën worden uitgevoerd. De PVV is er klaar voor.

LOAD-DATE: May 31, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              113 of 173 DOCUMENTS



                                  De Telegraaf

                              29 mei 2010 zaterdag

'WE ZIJN FAILLIET';
Psycholoog JAAP VAN GINNEKEN beschrijft dure lessen van onze GELDGEKTE   "Bank
wil  alleen nog  maar met je   te maken  hebben via  pinautomaat"

SECTION: FEATURE; Blz. 4

LENGTH: 1967 woorden

SAMENVATTING

Al eeuwen is bekend dat geld niet gelukkig maakt, maar het is nog veel erger. We
zijn eraan verslaafd geraakt. Onze obsessie met klinkende munt gaat zover dat
onze blik eerder door geld wordt getrokken dan door een naakt of dood lichaam.
Sociaal psycholoog Jaap van Ginneken deed onderzoek naar onze geldzucht en
schreef het boek Gek met Geld. Een gids, zo zegt hij, die de lezer duizenden
euro's aan missers kan besparen. Zo ook dit verhaal. De maatschappij als geheel
kan hij helaas niet meer helpen. "Nee, de wereld is failliet." AMSTERDAM,
zaterdag "Wist je", vraagt psycholoog en schrijver Jaap van Ginneken, "dat
alleen depressieve mensen de wereld echt ervaren zoals hij is? Uit nieuw
onderzoek blijkt dat alleen zij een fel realistisch wereldbeeld hebben; ze zijn
op de hoogte van hun eigen falen en onbeduidendheid. 'Normale' mensen
daarentegen lijden aan neurotische zelfoverschatting."

VOLLEDIGE TEKST:

Het is maar een kleine observatie, tussen neus en lippen door, opgedoken uit de
berg psychologische onderzoeken die wereldwijd worden uitgevoerd. Van Ginneken
is er meester in. Het afgelopen maand uitgekomen boek Gek met Geld is zijn
twintigste, en altijd weer weet hij ons deelgenoot te maken van absurd klinkende
realiteiten. Om even bij onze zelfoverschatting te blijven: 79 procent van de
Amerikanen meent er bovengemiddeld goed uit te zien, 86 procent denkt
bovengemiddeld intelligent te zijn en 89 procent zelfs bovengemiddeld slim. Vijf
van de zes Franse mannen melden een bovengemiddeld minnaar te zijn en negen van
elke tien mannen weten zeker dat zijn geslachtsdeel groter is dan gemiddeld.

Tips

We leven niet in de ware werkelijkheid, herhaalt Van Ginneken ietwat loom
onderuitgezakt achter een glas bier. Op een terras met half schaduw en half zon
zal hij het komende uur strooien met tips waarmee we ons voordeel kunnen doen.
Een ervan is hoe we bijvoorbeeld meer kans maken een verloren portemonnee
terugbezorgd te krijgen: doe er een foto in van een lachende baby. Negen van de
tien keer ontstaat er bij de vinder een zorgreflex en brengt hij de geldbeurs
terug. Zit er geen enkele foto in, dan is de kans bijna negen op tien dat je je
portefeuille nooit meer terugziet. Een andere toptip is nooit je spaargeld te
beleggen in het bedrijf waar je werkt. Gaat dat namelijk op de fles, dan ben je
behalve je baan ook nog eens je reserves kwijt. Het overkwam duizenden
werknemers van de Amerikaanse energiereus Enron.

Toch geloof je niet alles wat de psycholoog schrijft die decennialang verbonden
was aan universiteiten in Amsterdam, Groningen en Leiden en een businessschool
in het Franse Nice. Bijvoorbeeld dat de geldillusie zozeer ingeburgerd is
geraakt, dat niets zo veel indruk maakt op ons brein als geld, zelfs het zien
van blote of dode lichamen niet. "Geloof je dat niet?" vraagt Van Ginneken. "Ik
liep onlangs naar mijn hotel dat naast het Centraal Station in Amsterdam staat
en ergens in een hoek bij de fietsenstalling stond een jongeman zo ongeveer
dubbelgevouwen over een reling. Het ging echt niet goed met hem, maar iedereen
liep door, ik trouwens ook. Gelukkig kwam ik zestig meter verderop twee agenten
tegen die ik heb aangesproken."

Moraal van het verhaal: had er op de plek van die zieke jongen een biljet van
honderd euro gelegen, dan was iedereen gestopt; je bent immers gek als je geld
laat liggen. En toch is dat nu precies wat we volgens Van Ginneken voortdurend
doen. "Uit onderzoek blijkt dat de helft van de Nederlanders geen enkel idee
heeft van de hoge rente die je moet betalen als je rood staat. Zestig procent
heeft een veel te rooskleurige kijk op zijn of haar financiën. Zo werkt ook de
truc met de zogenaamde teaserrentes: je wordt gelokt met een heel mooie rente,
maar ergens diep verstopt in de kleine lettertjes staat dan dat die rente binnen
een halfjaar kan worden gewijzigd. Verder kwam ik tegen dat we vooral 'penny
wise and pound foolish' zijn: voorzichtig met kleine bedragen en slordig met
grote."

Wat dat betreft is de auteur van Gek met Geld geen uitzondering. In zijn eigen
voorwoord schrijft hij: 'Ik wou dat ik dit boek had gelezen, veertig jaar
voordat ik het heb geschreven. Ik heb namelijk zelf ook veel van de geldelijke
blunders begaan die hier terloops beschreven staan'. Van Ginneken? "Oh, zeker.
Ik heb veel tijdelijke baantjes gehad en deeltijdbanen, dus volop
pensioenbreuken en -gaten. Daarnaast heb ik mezelf ook laten naaien voor
twintigduizend euro voor een spaarregeling, zeg maar woekerpolis, die ik afsloot
bij een grote en keurige firma. Dat ging via een tussenpersoon, een man bij wie
ik al jaren mijn geldzaken regelde. Ik vertrouwde hem volkomen en heb dus niet
de moeite genomen de kleine lettertjes te lezen. Dat heb ik geweten. Toen ik
verhaal wilde halen, bleek die man plotseling van de aardbodem verdwenen."

'Diepvriesmethode'

Ook hij had wellicht baat gehad bij de 'diepvriesmethode' die een Amerikaanse
psycholoog bedacht om koopverslaafden af te remmen. De idee daarbij is om nooit
je creditcard bij je te dragen zodat je bij de eerste grote koopimpuls eerst
naar huis moet. Maar daar ligt je creditcard niet klaar voor gebruik,
integendeel, de diepvriesmethode wil zeggen dat je de kaart in een bakje water
legt dat je vervolgens in de vriezer zet. Wil je de kaart later gebruiken, dan
moet het geheel eerst worden ontdooid. Dit geeft de eigenaar nog wat extra tijd
zelf af te koelen en na te denken of de aankoop werkelijk noodzakelijk is.

Of de diepvriesmethode veel gebruikt is, vermeldt Van Ginneken niet in zijn
boek. Wel dat financiële voorzichtigheid de afgelopen jaren nog schaarser was
dan een klavertjevier. Gek met Geld staat vol met voorbeelden van financiële
bobo's die elkaar en het publiek gek maakten met de meest fantastische
geldspiegelingen. Zo zou de wereld nooit meer een crisis kennen als de
beurskrach van 1929, aangezien financiële genieën profeteerden dat hun leningen
en beleggingen toch nooit allemaal tegelijk in waarde konden halveren. De
schrijvende psycholoog: "Bankiers dachten echt dat ze te knap waren geworden,
maar tachtig jaar na de beurskrach gingen ze toch weer voor de bijl. Het IMF
heeft alleen de bankverliezen wereldwijd op vierduizend miljard dollar geschat."

Zelfoverschatting was ook de speld bij de valutazeepbel van 1997, de
aandelenzeepbel van 2001 en de huizenzeepbel van 2006. "Dat is een menselijke
trek", relativeert Van Ginneken, "gaat iets goed dan rekenen wij dit meestal
volautomatisch toe aan onze eigen voortreffelijkheid. Gaat iets fout, dan
schrijven we dat even volautomatisch toe aan de ongelukkige samenloop van
omstandigheden. We hebben een scheef geldbrein en zien dingen lang niet altijd
goed. Of iets echt waardevol is bijvoorbeeld is sowieso voor vijftig procent
psychologie. Neem de tulpenmanie die Nederland in de 17e eeuw in zijn greep
kreeg. Op een bepaald moment betaalden mensen voor één tulpenbol evenveel als
voor een herenhuis. Ze waren in de greep van het verhaal geraakt net zoals wij
tot een paar jaar geleden geloofden dat huizen alleen maar in waarde zouden
toenemen. Je zou wel gek zijn als je de overwaarde niet belegde in aandelen,
want ook die konden alleen nog maar meer stijgen..."

En zo verdampten opnieuw vele miljarden. Deels trouwens door fouten van
particuliere beleggers zelf. "Op het moment dat de koers van hun aandelen omhoog
gaat, hebben ze de neiging om heel snel te verkopen om zo de winst te pakken.
Maar zakken hun aandelen in waarde, dan gaan vier van de vijf internetbeleggers
het schip in omdat ze zo bang zijn voor verlies dat ze hun aandelen domweg
vasthouden. Datzelfde gedrag zie je terug bij overheden die gewoon koppig
doorgaan met grote projecten die almaar duurder uitvallen. De Betuwelijn, de
Hogesnelheidslijn, de metrotunnel in Amsterdam. Ze stoppen er steeds meer geld
in omdat ze weigeren hun verlies onder ogen te zien."

Als het op geld aankomt is de mens veel minder rationeel dan hij wil doen
geloven. Dat geldt ook voor de toptraders die miljardendeals sluiten. "En daar
ben ik wel aardig van geschrokken", zegt Van Ginneken. "Hoe meer onderzoek ik
deed voor dit boek, hoe duidelijker het me werd dat ook de grote jongens als
Goldman Sachs voor een deel gewoon niet weten wat ze doen. Je hebt handelaren
die zelf miljarden hebben verdiend, de absolute top. Ze werken voor een
percentage van de winst, maar nooit voor een percentage van het verlies, wat op
zich toch al heel scheef is. De Nobelprijs winnende econoom William Sharpe zei
dan ook heel terecht: 'Waarom zou je mensen betalen om te gokken met jouw
geld?'"

Maar het was niet alleen onwetendheid die ons de zoveelste kredietcrisis bracht.
Gebrek aan geweten is er zeker ook een. Volgens Van Ginneken maakte het veel
financiële hotshots geen bal uit dat hun handelwijze eigenlijk helemaal niet
kon. Zo citeert hij een analist van een Amerikaanse zakenbank die schreef: 'De
gewone man en vrouw verliezen hun pensioen omdat wij niet willen dat de
bestuursvoorzitter van onze klant boos wordt'. "En vergeet niet Goldman Sachs",
vult Van Ginneken goedgemutst aan, "dat onlangs heeft geprobeerd om vijftig
miljard euro tekort op de Griekse begroting weg te moffelen. Het begin van de
eurocrisis."

Twijfelen

En het tweede biertje voor Van Ginneken. Beloning voor gedane arbeid, want zijn
boek mag er zijn. En altijd goed om te zien dat ook deskundigen zelf twijfelen.
De psycholoog heeft na het echec met de woekerpolis nog veertigduizend euro
spaargeld over en "bakkeleit" nu met zijn vrouw over de vraag: wat doen we
ermee? "Sparen is misschien niet zo handig meer. Overal zetten regeringen de
geldpers aan, daar kun je heel ver mee gaan, maar dan ligt inflatie wel op de
loer. Het kan zomaar zijn dat je geld drastisch minder waard wordt. Nou, zeggen
ze: dan steek je het toch in je huis. Stenen worden altijd meer waard... Dus ook
mooi niet. Nee, het is nog best een probleem als je geld hebt in deze tijd..."

In zijn boek haalt hij een citaat aan van de beroemde Duitse schrijver Bertolt
Brecht die leefde in de eerste helft van de vorige eeuw: 'Je kunt gemakkelijker
roven door een bank op te zetten dan door er een te overvallen'. "Ik geef veel
lezingen in de financiële wereld. De vraag is daar altijd: hoe kunnen wij het
vertrouwen herstellen? Logisch, mensen zijn terughoudend met het aanvragen van
leningen en hypotheken. Ze zijn geschrokken en vertrouwen bankiers niet meer die
in wolkenkrabbers op de Zuidas zitten. Bankmensen willen alleen nog maar met je
te maken hebben via hun geldautomaten. De menselijke maat is verdwenen. Ik ben
opgegroeid in Hilversum. Onze bank was een klein bakstenen gebouwtje waarin
twintig jaar lang dezelfde man zat. Een vertrouwd gezicht dat echt probeerde
financieel voor je te zorgen. Dat is verdwenen. Wil je vertrouwen terugwinnen,
dan zul je terug moeten naar de menselijke maat. Dat zal niet makkelijk zijn,
aangezien alle menselijke relaties de laatste 25 jaar een commerciële dimensie
hebben gekregen. Overal zit de drive van geld verdienen achter, ook bij zaken
die daarvoor helemaal niet geschikt zijn, bijvoorbeeld onze zorgindustrie."

Daarnaast heeft zijn speurtocht door de wonderlijke, soms zelfs duivelse
financiële wereld Van Ginneken nog iets geleerd: "De maatschappij is failliet.
We doen natuurlijk met z'n allen of we dat niet zijn, maar we zijn het wel
degelijk. Op een bepaald moment wordt de rente op de schuld die we moeten
aflossen groter dan de som aan belastingen die we kunnen binnenhalen. Ik denk
dat veel mensen dit ook voelen. Er is veel wantrouwen in de samenleving
geslopen. Iedereen is zeer voorzichtig, om niet te zeggen cynisch. En daar zit
iets in. Deed je vroeger een aankoop voor pakweg twintigduizend euro, dan stond
de bank garant voor je. Nu staat een gemiddeld gezin 15.000 euro garant voor de
banken. We zitten echt in een andere wereld."

LOAD-DATE: May 28, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              114 of 173 DOCUMENTS



                                  De Telegraaf

                             27 mei 2010 donderdag

'Politici geen volks- maar zelfvertegenwoordigers'

SECTION: WATUZEGT; Blz. 6

LENGTH: 820 woorden


Volgens Maurice de Hond zijn er nog nooit zo veel zwevende kiezers geweest als
nu. Niet zo raar natuurlijk, we leven in een land waarin je (bijna) alles mag en
kan zeggen, alleen in Den Haag vertikken ze het al jaren om ernaar te luisteren.
Dus wat heeft een democratie dan voor zin? We wilden geen euro maar we kregen
hem wel! Een waslijst aan voorbeelden te over... Het volk ziet in de politici
geen volksvertegenwoordigers maar zelfvertegenwoordigers. Zwevende kiezers
zullen gaan kiezen voor de partij waarvan ze menen dat die ook naar het gepeupel
luistert en ernaar zal gaan handelen. Na 9 juni zullen we zien waar de zwevers
zijn geland.

Rotterdam, P. van Neck

Rad

Het PvdA-verkiezingsprogramma lijkt op het rad van avontuur. Geef een slinger
aan het wiel en je krijgt elke dag een andere uitkomst te zien.

Heerhugowaard,

Theo C.A. Hoogland

Verkiezingen

Ik heb het programma van diverse partijen vluchtig doorgenomen. Ik zocht een
partij die zich geroepen voelt de belangen van huurders, aow'ers,
gepensioneerden, uitkeringsgerechtigden en verdere armlastigen te verdedigen. Ik
bedoel de gewone Nederlandse burger, die helemaal niet is gevraagd naar zijn
mening toen onze vorige regeringen allerlei hoge, volgens mij vaak onnodige
uitgaven deden, waarvoor die gewone burger nu moet gaan boeten. De partij die ik
zocht, heb ik niet kunnen vinden!

Tiel, M. van de Pol

Taakstraf

Nu Balkenende de taakstraf wil afschaffen neemt hij alweer een programmapunt van
de PVV over. Uit angst zijn premierschap te verliezen, en terecht, buigt hij
zich in alle bochten. Ik hoop dat de kiezers zijn bedrog nu en die in het
recente verleden doorzien en geen CDA stemmen.

Lijnden, A.J.W.Leewens

Socialisme

Socialisme leidt tot een desastreus economisch verval. In landen als
Griekenland, Spanje, maar ook Groot-Brittannië, die jaren door socialistische
regeringen zijn geleid, leeft het idee dat de overheid aldaar de welvaart
bepaalt. Echter de overheden zorgen niet voor vooruitgang en economische
voorspoed maar het bedrijfsleven. Straks bij de verkiezingen in Nederland zal
worden bepaald waar we met dit land naartoe gaan, kiezen we voor vooruitgang of
kiezen we voor verval? Worden we geleid door mensen met verstand van economie of
worden we door mensen als Job Cohen, die het daaraan ontbreekt, naar de rand van
de afgrond gebracht?

Krimpen a/d Lek, G. de Jager

Krokodil

Heel merkwaardig dat men de krokodil in Nijmegen niet heeft kunnen vinden.
Terwijl er in Nederland toch meer te vinden zijn dan in de Everglades. Dus vraag
ik mij af of ze wel naar de juiste kleur krokodil gezocht hebben. Want
consumentenprogramma's en ombudsmannen zijn dagelijks bezig met paarse
krokodillen!

Leiden, Henk Batelaan

Gezellig

Hoe het morrelen aan de aow-leeftijd het begin was van een rancuneuze vicieuze
reeks: ik geen aow op 65 jaar, dan jij geen hypotheekrenteaftrek boven de
miljoen. Ik geen hypotheekrenteaftrek, dan jij geen sociale huurwoning. Ik geen
huurwoning, dan jij geen studiebeurs voor je kinderen. Mijn kinderen geen
studiebeurs, dan immigranten geen uitkering. En zo werd het in Nederland bijna
net zo gezellig als in een rookvrij café.

Utrecht,

Henk van der Velden

Regeren is...

Je kunt beter achteraf toegeven dat je het fout hebt gedaan, dan vooraf zeggen
dat je het fout gaat doen.

Beverwijk,

Wim Niesten

Verkiezingen

Ik stel voor om 10 juni a.s. uit te roepen als Dag van de Haagse Amnesie. Dan
zal immers blijken dat de meeste politieke beloftendoeners door plotseling
toegeslagen en ongeneselijk geheugenverlies helaas zijn vergeten wat ze het
stemvee hebben voorgespiegeld.

Leiderdorp,

J. van Houten

Zorg

Mooi hoor, dat ze colleges gaan opzetten om in de zorg aan de slag te gaan (Tel.
25/05). Wat ik wel mis in het verhaal is dat je van het salaris niet veel moet
verwachten. Je kan er geen gezin van onderhouden als kostwinner. Daarbij moet je
weekenden en feestdagen werken. Werken in de zorg doe je met je hart, maar niet
voor de kost.

Oostvoorne, L.Kaandorp

Studiefinanciering

Er is veel discussie over de toekomstige beschikbaarheid en hoogte van
studiefinancieringen en -leningen. Ik pleit ervoor deze te koppelen aan het
maatschappelijk belang van een bepaalde studie. Dus hoge financieringen voor
bijvoorbeeld de opleiding van verpleegkundigen, leraren en bètawetenschappers
-beroepsgroepen waar tekorten dreigen te ontstaan en een lagere of geen voor
studies zoals archeologie en sinologie.

Tilburg, Hans von der Fuhr

Dorpsrel

Tegen onze burgemeester, die onlangs met een slok op achter het stuur van haar
auto het weiland indook, zou ik ná haar verweer in deze krant (Tel. 26/05)
willen zeggen: Qui s'excuse, s'accuse (wie zich verontschuldigt, beschuldigt
zich)! Oftewel in gewoon Mijdrechts: Geef 't nou maar toe, want waar rook is, is
vuur. Dit geintje had ons, als 'gewone' ingezetene van De Ronde Venen, eens
moeten gebeuren! Gevolg? Politie, blaastest, bekeuring enzovoorts. Maar ja...
die ambtsketting hè?

Mijdrecht , C. van Dijck

LOAD-DATE: May 27, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              115 of 173 DOCUMENTS



                                  De Telegraaf

                              22 mei 2010 zaterdag

'Eurocrisis is een hype, ongefundeerde emotie';
Cees Maas ergert  zich aan politiek   'Dat is dan jammer voor beleggers'

SECTION: FINANCIELETELEGRAAF; Blz. 25

LENGTH: 1008 woorden

SAMENVATTING

AMSTERDAM - "Ik vind het onbegrijpelijke taal van tal van Europese politici om
nu te spreken over een eurocrisis. Ze slaan wild om zich heen en maken mensen
nodeloos bang." Cees Maas (63), voormalig bankier en topambtenaar, stond mede
aan de wieg van de euro en beziet de woordkeuze van politici met verbazing. "Het
is een hype, pure emotie, ongefundeerd. De euro is ontworpen als verdedigingswal
tegen inflatie. Nou, daar is niks mee aan de hand. De inflatie is gewoon laag in
de eurolanden."

VOLLEDIGE TEKST:

Maas was van 1986 tot 1992 thesaurier-generaal op het ministerie van Financiën
en tot enkele jaren geleden financieel topman bij ING.  Hij was erbij toen onder
leiding van de legendarische eurocommissaris Jacques Delors de fundamenten voor
de euro werden gelegd, begin jaren negentig, net na de Duitse eenwording. Die
was voor de Fransen alleen acceptabel als Duitsland de D-mark zou opofferen aan
verdere Europese integratie.

"De tijd was rijp voor een muntunie. De Duitsers eisten wel een spijkerharde
munt.

Het ging om controle over de inflatie, voor de gewone burger  veel belangrijker
dan de wisselkoersverhouding met dollar en yen."

Bij de start in 1999 was de eenheidsmunt $1,16 waard. In 2000 werd een
dieptepunt van $0,83 aangetikt en het all time high is nog altijd $1,60 in
november 2008. Maas: "Die laatste koers was natuurlijk pas echt schadelijk voor
de Europese concurrentiepositie en toen hoorde je toch bijna niemand klagen.
Anderhalf jaar terug stond de euro ook $1,25 zoals nu en toen vonden we de euro
sterk. En nu zou ons opeens een grote ramp treffen." Onzin, vindt Maas. "We
hebben alleen het probleem Griekenland en als de Grieken onvoldoende bezuinigen
krijgen ze geen geld meer en kan het land zijn schulden niet langer betalen. Dat
is dan jammer voor de obligatiehouders, maar de inflatie in de eurolanden zal er
niet door gaan stijgen. Wij houden dus onze sterke euro, de Grieken ook en ze
leven vrolijk verder."

Ook oud-DNB-directeur André Szász stond aan de wieg van de Europese
eenheidsmunt. "We wisten dat Italië er eigenlijk niet bij kon, en dat
Griekenland niet voldeed. Ik heb in 1998 al gezegd dat je dan op drijfzand bouwt
en dat is precies gebeurd."

Herstel van de geloofwaardigheid is noodzakelijk voor de langere termijn, aldus
de zeventiger. De euro is geen munt die 'natuurlijk' gegroeid is, maar moet het
hebben van de naleving van het Verdrag van Maastricht dat er aan ten grondslag
ligt. "Californië is ook bankroet en toch hoor je niemand over een effect op de
dollar."

Deelnemende eurolanden moesten aan vier criteria voldoen: een lage inflatie, een
stabiele eigen munt, een tekort van maximaal 3% en een staatsschuld van niet
meer dan 60% van het bruto binnenlands product (bbp). Eenmaal binnen golden
alleen de laatste twee; bij overschrijding moesten landen in het uiterste geval
een deposito stallen bij de Commissie en een boete betalen. Daar is nooit iets
van terechtgekomen omdat de deelnemers dan nog dieper in de problemen zouden
komen.

"Delors vond het ook een brug te ver om landen in dat geval het stemrecht te
ontnemen of ze er zelfs uit te gooien", blikt Maas terug. "Het moest één grote
familie worden en stoute kinderen dump je immers ook niet. Maar toen zijn de
financiële markten een grote fout gaan maken. Die dachten met een eenheidsworst
te maken te hebben. Of je nou Duitse of Griekse of Spaanse staatsleningen kocht,
het risico zou hetzelfde zijn."

Een grove misvatting, aldus Maas. "Een euroland kan nog steeds in een situatie
komen dat het zijn schulden niet meer kan betalen. Bij het begin van de euro
werd de korte rente wel gelijkgeschakeld (want bepaald door de Europese Centrale
Bank, red.), maar de lange rente bleef afhankelijk van de soliditeit van het
land dat staatsleningen uitgeeft." Na de minieme verschillen in de eerste
eurojaren zijn de rendementen op Europese staatsobligaties alsnog zwaar uiteen
gaan lopen. Zwaar beleende landen worden door de markt pijnlijk met de neus op
de feiten gedrukt.

De bankier voorziet een duidelijk scenario. "Het reddingspakket van &euro;110
miljard voor Griekenland geeft de Grieken een laatste kans orde op zaken te
stellen. Het geld wordt per kwartaal beschikbaar gesteld. Steeds moeten de
Grieken laten zien dat ze met bezuinigen op de goede weg zijn. Het eerste
kwartaal zal dat wel lukken en het tweede ook wel, het derde wordt kritisch. Ik
zeg niet dat het onmogelijk is, maar het zal niet makkelijk zijn. Lukt het ze
onverhoopt niet om de bezuinigingen tot stand te brengen, dan stopt de
geldstroom van de EU. Griekenland moet dan tegen een astronomische rente de
markt op en zal zeker niet meer aan zijn verplichtingen kunnen voldoen."

Griekse staatsobligaties worden dan misschien wel met 50% afgestempeld. Een
zware strop voor de bezitters ervan. "Jammer dan, maar we hebben het vaker
gezien, zoals bijvoorbeeld in Argentinië. Spanje en Portugal zijn nu begonnen
met bezuinigen. Ik verwijt het de Europese politici wel dat ze deze landen niet
eerder tot spoed hebben gemaand, maar voor deze landen is het nog niet te laat."

Sinds de euro kunnen landen niet meer hun munt devalueren om de export aan te
wakkeren. Had Griekenland de drachme nog gehad, dan was deze veel meer in waarde
gedaald dan de euro nu. Daar staat tegenover dat de Grieken een nog veel hogere
rente op hun staatsobligaties zouden moeten betalen ter compensatie van het
wisselkoersrisico. En Duitsland en Frankrijk stappen er ook niet uit, stelt
Maas. "Dan blaas je niet alleen de eurozone, maar hele EU op. Gebeurt dus niet.
Als Griekenland de bezuinigingen onverhoopt niet tot stand kan brengen, dan is
het afstempelen van een deel van de Griekse overheidsschuld verreweg de betere
optie."

André Szász is het daarmee eens. "De kosten om een land uit de eurozone te halen
zijn hoog, maar de politieke schade is nog veel groter. Een mislukking van de
euro zit niet eens zozeer in het uiteenspatten van de eurozone, maar in het
stadium ervoor. Uitgerekend de eenheidsmunt kan een splijtzwam worden tussen de
eurolanden. Dat risico lopen we nu."

LOAD-DATE: May 21, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              116 of 173 DOCUMENTS



                                  De Telegraaf

                             20 mei 2010 donderdag

'Demonstranten zijn verkleed als militair';
Nederlander woont in hart relgebied van Bangkok:  'Tijd dat Thaise elite leert
om te delen'

SECTION: ADVERTENTIE; Blz. 8

LENGTH: 590 woorden

SAMENVATTING

door Jos van Noord BANGKOK, donderdag Voor Thailand-kenner Cees van Oye (63), al
ruim een kwart eeuw woonachtig in Bangkok, kwam de gewelddadige
'schoonveegactie' van het Thaise leger niet onverwacht. "Er moést wel wat
gebeuren", aldus de oud-KLM'er in de brandende Thaise hoofdstad.

VOLLEDIGE TEKST:

"Heel veel demonstranten waren verkleed als militairen, ze gebruikten zware
wapens! Steeds meer figuren binnen deze beweging waren uit op wanorde. Dat
blijkt ook wel, want nu stichten ze overal brand en plunderen de grote
winkelcentra. Ook wij in Bangkok volgen De Telegraaf op internet en daar vonden
we foto's van doodgeschoten betogers met de handgranaten nog in hun zakken. Wat
zijn dat dan voor demonstranten?"

Van Oye, misschien wel de bekendste Nederlander in Bangkok, hoopt dat de rust in
Bangkok nu langzamerhand zal terugkeren, al hingen er gisteren nog enorme
rookwolken boven de stad van branden, die door verdreven betogers waren
aangestoken. "Vanochtend ging de Thai Farmers Bank, bij mij op de hoek, in
vlammen op, evenals enkele supermarkten. Relschoppers en bendeleden trekken hier
door de straten, zwaaiend met messen en stokken. In mijn buurt - ik woon vlak
bij het Lumpini Park in het hartje van de stad, waar de demonstranten zich
achter barricades verscholen hielden - kon ik ook goed zien dat sommige
journalisten wel erg grote risico's nemen. De meesten liepen met kogelvrije
vesten, maar er waren er ook veel zonder enige beschermende kleding", aldus Van
Oye.

"Het wordt natuurlijk wel een keertje tijd dat de Thaise elite leert om te
delen. Dat ook de arme mensen in de provincies goede medische zorg krijgen en
behoorlijk onderwijs. Niet worden afgescheept met een hongerloontje. Maar als er
iémand op een schandalige manier zijn zakken heeft lopen vullen, dan is het wel
die verdreven premier Thaksin. Miljarden heeft hij verdiend aan de arme Thai,
die hij nu vanuit het buitenland opzweept en betaalt om te demonstreren. Als je
het zootje ongeregeld ziet in de zijstraten van de Rama 4 boulevard, dan weet je
meteen hoe laat het is. Ordinaire misdadigers, rapalje dat niet alleen de
militairen als doelwit ziet, maar ook gewone burgers lukraak doodschiet."

"Dit is een ramp voor Thailand. Het toerisme is ingestort en door de daling van
de euro is alles hier in een paar maanden ruim een kwart duurder geworden. De
tv-beelden gaan over de hele wereld. Zo'n mooi land, zo'n prachtig vakantieland,
al die arme mensen die in het toerisme werken of in de aanleverbedrijven, de
kamermeisjes en het keukenpersoneel van de hotels, al maanden hebben ze niks te
doen! Het maakt me heel verdrietig", aldus Van Oye.

Edwin Boogaerts uit Aalten, eigenaar van een jeansfabriek, woont samen met zijn
echtgenoot vlakbij de plek in Bangkok waar hevig wordt gevochten. Volgens hem is
de situatie levensgevaarlijk. ,,Er vallen veel onschuldige doden door
afzwaaiende kogels. Het is hier echt levensgevaarlijk. Gekkenhuis!", meldt
Boogaerts vanaf 'het front'. ,,De geur van oorlog ligt hier om de hoek.
Vluchtende rode shirts kwamen plunderend en schietend door de straat", meldt
Boogaerts. ,,De supermarkt is overvallen en er is een bom gegooid bij de bank.
Alles wordt gesloopt en in brand gestoken. Ongelofelijk. Vijf minuten later is
een man uit die groep doodgeschoten op de brug bij ons om de hoek." Boogaerts
heeft de toen met het lot van de gewone Thai die de dupe is van het geweld. Hij
vreest voor de toekomst als de rellen aanhouden. ,,Wij hopen alleen maar dat dit
schitterende land niet totaal in de afgrond stort."

LOAD-DATE: May 19, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              117 of 173 DOCUMENTS



                                  De Telegraaf

                              18 mei 2010 dinsdag

Naturist moet uit de kast

SECTION: BINNENLAND; Blz. 9

LENGTH: 160 woorden


Van een onzer verslaggevers

AMERSFOORT, dinsdag

De twee miljoen in Nederland wonende naturisten moeten zich eindelijk eens
blootgeven. Een groot deel van hen komt er niet rond voor uit naturist te zijn
uit angst voor negatieve reacties.

De Naturisten Federatie Nederland is gisteren een landelijke campagne begonnen
om het imago van het naturisme te verbeteren.

Terwijl meer dan tachtig procent van de Nederlanders zegt geen moeite te hebben
met naturisme rusten er toch flinke taboes op. Mensen leggen een verband tussen
naaktrecreatie en exhibitionisme, zonderlinge, ouderwetse mensen, voyeurisme en
terreinen achter schuttingen. Dit blijkt uit onderzoek door TNS Nipo in opdracht
van de naturistenclub.

Onder het motto Naaktisgeen.nu volgt de campagne gewone Nederlanders die naakt
recreëren. Langs een aantal snelwegen zijn posters te zien op zogeheten
megamasten.

Ook hangen er posters in dorpen en steden en is er aandacht voor de campagne op
Twitter en weblogs.

LOAD-DATE: May 17, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              118 of 173 DOCUMENTS



                                  De Telegraaf

                              17 mei 2010 maandag

Surinaams sprookjesboek

SECTION: STAN HUYGENS JOURNAAL; Blz. 4

LENGTH: 190 woorden

SAMENVATTING

Premier Jan-Peter Balkenende heeft op het Binnenhof het eerste exemplaar van een
feestelijke uitgave van 'Het Grote Anansiboek' in ontvangst genomen. Het werd
hem overhandigd door drie dochters van auteur Johan Ferrier, de Surinaamse
oud-president die afgelopen januari op 99-jarige leeftijd overleed.

VOLLEDIGE TEKST:

Een van Ferriers dochters is zelf een befaamd schrijfster, Cynthia Mc Leod, die
in 1987 doorbrak met 'Hoe duur was de suiker'. Ferriers dochter Kathleen Ferrier
zit voor het CDA in de Tweede Kamer en Joan Ferrier is directeur van
kenniscentrum E-Quality.

Ter gelegenheid van zijn honderdste geboortedag is Ferriers populaire
sprookjesboek over het Afrikaanse fabeldier Anansi, een ondeugende spin,
verschenen in een speciale feestuitgave met mooie prenten van Noni Lichtveld
(Uitgeverij Conserve).

De Anansi-verhalen zijn met de slaven meegekomen uit West-Afrika en worden in
Suriname nog steeds veel verteld. De spin Anansi is een slimme underdog van het
gewone volk, te vergelijken met onze Reinaert de Vos. De publiekpresentatie vond
gisteren plaats na een drukbezochte kerkdienst in de Koningskerk in Amsterdam.

LOAD-DATE: May 17, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              119 of 173 DOCUMENTS



                                  De Telegraaf

                              15 mei 2010 zaterdag

Eigen schuld eerst

SECTION: OVERGELD; Blz. 13

LENGTH: 320 woorden


Onlangs luisterde ik naar een lezing van Nassim Taleb, derivatenhandelaar,
filosoof en auteur van het wereldberoemde boek 'De Zwarte Zwaan' uit 2007, nét
voordat de kredietcrisis losbarstte. Zwarte zwanen zijn toevallige
gebeurtenissen met ingrijpende gevolgen. Zoals een vulkaan op IJsland die het
vliegverkeer stillegt, de komst van het internet en 11 september. Omdat de mens
details ziet, en geen algemeenheden, herkennen we zwarte zwanen pas achteraf. We
richten ons op wat we al weten en vergeten keer op keer stil te staan bij wat we
niet weten. 'De Zwarte Zwaan' leert voorspellingen en advies te relativeren (en
vaak te negeren), kritisch te denken en klaar te staan om snel te handelen.

Taleb sprak over de financiële crisis, hoe wij zeldzame gebeurtenissen verkeerd
interpreteren, over de kwetsbaarheid van het bankwezen, het gevaar van
overheidsingrijpen en van overmoed. Het slechte nieuws is dat Taleb ook nu nog
erg negatief is. Hij verwacht dat de 'echte crisis' nog moet komen!

De politici en bankiers die de crisis veroorzaakten, staan nog steeds aan het
roer. Hij is dan ook heel stellig in zijn overtuiging dat 'slechteriken en
incompetenten' echt op non-actief moeten worden gezet, omdat het al
overduidelijk is dat zij alleen op eigen gewin uit zijn. Dit blijkt ook weer uit
de zaak tegen Goldman Sachs die klanten met rommelkredietproducten opzadelde om
daar zelf grof op te verdienen. Hoezo de klant centraal?

Het betoog van Taleb is dus heel duidelijk een aanbeveling aan de politiek en de
toezichthouders. Ook raadt hij aan buffers aan te leggen en schulden sterk te
verminderen.

Dit geldt zowel voor de gewone burger met zijn tophypotheek als voor overheden.
Door hoge schulden worden wij en de economie steeds kwetsbaarder voor zwarte
zwanen. Denk aan de problemen in Griekenland. Onverwachte dingen kunnen zo maar
gebeuren...

Anne Gram is een onafhankelijk beleggingsdeskundige. anne.gram@xs4all.nl

LOAD-DATE: May 14, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              120 of 173 DOCUMENTS



                                  De Telegraaf

                              14 mei 2010 vrijdag

'Geld speelt geen rol in opheffen files'

SECTION: WATUZEGT; Blz. 6

LENGTH: 1698 woorden


Minister Eurlings weet u het verschil tussen het in de spitsfile staan in
Nederland en in Italië met zijn tolwegen? In Nederland sta je (nu nog) gratis in
de file. Moraal van dit verhaal: Geld speelt geen enkele rol in oplossen van
files. Er moeten gewoon te veel mensen op dezelfde tijd naar en van hun werk.
Mensen laten hun auto echt niet staan omdat rijden duurder wordt. Dus hou op met
overheidsgeld over de balk te gooien met allerlei onzinplannen en besteed dat
aan het openbaar vervoer door dat veel goedkoper te maken.

Jisp, Ed van Rijn

Groene Draeck

Veel liever betaal ik belasting voor het onderhoud van de Groene Draeck van óns
Koninklijk Huis dan voor al die graaiers van de banken, het Europees Parlement
en het 'Griekse drama'.

Dieren, D.v.Eck

Brinkman

Het optreden van Hero Brinkman bij 'Pauw & Witteman' was duidelijk een
wraakneming op het feit dat hij lager op de kieslijst was geplaatst, anders had
hij zijn standpunt, waar ik het op zich nog wel mee eens zou kunnen zijn, wel
eerder naar buiten gebracht. Hij zegt veel reacties te hebben ontvangen en dat
zal best wel, maar ik zou de inhoud van die reacties wel eens willen zien. Ik
denk dat kiezers er over het algemeen niet erg van gecharmeerd zijn als je de
partijleider een mes in de rug steekt. Met zulke vrienden heeft Geert Wilders
geen vijanden meer nodig.

Almere, Ad de Koning

Tranen

Wat een ramp, wat een verschrikkelijk ramp, dat vliegtuigongeluk bij Tripoli! En
wat is het toch vreemd, maar misschien ook begrijpelijk dat het mij extra diep
raakt nu er zó veel Nederlandse doden te betreuren zijn.

Ik denk aan al hun familieleden, aan hun ouders, hun kinderen en hun vrienden en
ik ben in tranen. Ik denk aan dat eenzame kind dat daar gewond in het ziekenhuis
ligt, het kind dat op alle journaals te zien was, het kind dat de ramp
overleefde. En ik ben opnieuw in tranen. Heeft dit kind geluk gehad? Zal het
daar later ook zo over denken?

Ik huil en De Telegraaf huilde mee in de bijlage over de tragedie. Daarmee
bewijst u voor mij opnieuw: u bent een krant met hart voor de mensen.

Haarlem, A. de Wolf

Sensatie

Het kost mij vaak heel wat overredingskracht om mijn intellectuele vrienden
ervan te overtuigen dat De Telegraaf meer is dan een sensatieblad. Thans sta ik
machteloos bij het aanschouwen van de foto van Jack de Vries c.s. op de
voorpagina van de krant van 12 mei.

Terneuzen, C.A. van Rijn

Verkeershufters

Geen puntenrijbewijs voor hufters (WUZ, 12/05). Of het nu veelplegende
verkeershufters of notoire drankrijders zijn, velen hebben er lak aan. Wij zelf
kennen een drankrijder die ondanks meerdere veroordelingen (6!) en invordering
van het rijbewijs gewoon beschonken achter het stuur stapte en compleet lazarus
enkele uren later weer thuiskwam. De enige oplossing: de auto in beslag nemen,
in een pakketje drukken en voor de deur weer afleveren. Dat zal ze leren, er is
toch weinig tot geen controle op een geldig rijbewijs.

Hoofddorp,

F.P. van Wijngaarden

Estland

We zitten midden in de crisis met Griekenland en het is wachten op soortgelijke
problemen voor Spanje, Portugal en andere eurolanden. Dus wat doet de Europese
Commissie? Die besluit dat Estland klaar is voor toetreding. Blijkbaar leren ze
echt niets daar in Brussel. Hoe goed Estland er voor staat weet ik niet, maar
ongetwijfeld is de controle net zo goed geweest als bij de Grieken. Waarom toch
die drang om telkens weer meer landen toe te voegen, als de huidige groep al
niet goed functioneert?

Haarlem,

Gerard van Stijn

Wonder

Tussen alle tragische beelden van de vliegramp in Tripoli is er een die voorgoed
op mijn netvlies staat gebrand: die van het kind dat door een wonder overleefde.
Mijn hart bloedt als ik denk aan wat hem nog te wachten staat.

Den Haag, V. van Hagen

Hocus pocus

Onbegrijpelijke hocus pocus van overheid... Eerst laten banken en
verzekeringsmaatschappijen de ingelegde waarde van mijn studieverzekeringen,
lijfrentepolis en dergelijke verdwijnen! Vervolgens worden dezelfde instellingen
door de overheid 'gesponsord' en overeind gehouden en daarna komt die zelfde
overheid met het onzalige idee om de basisbeurs om te zetten in (rentedragende!)
leningen....Wie is nu hier weer de man van de rekening? Juist, zoals altijd gaat
Jan Modaal twee keer opdraaien voor de fouten van 'onze' overheid!

Woudenberg, Ruud van Aalst

Griekenland

"Dit zwaar katholieke land maakt zich bovendien al jaren schuldig aan alles wat
God verboden heeft", aldus briefschrijver Wim Vreeswijk (WUZ, 11/05). Arme
katholieken, zij hebben het al zo zwaar te verduren. Seksschandalen en nu ook de
veroorzakers van de financiële crisis in Griekenland. Jammer voor dhr.
Vreeswijk. Blijkens de laatste officiële gegevens is 97% van de Griekse
bevolking orthodox christelijk en de overige 3% verdeeld over protestanten,
moslims, joden en katholieken.

Amsterdam, L. Rietveld

Extra editie

Dat de Telegraaf met een extra editie moet komen om het droevige nieuws door te
geven van de vliegramp is verschrikkelijk. Maar wat een service, vooral ook
omdat de gratis editie online te lezen was. Dank aan allen die dit hebben
gerealiseerd.

Zuid-Scharwoude,

A. F. Koster - Kamermans

Minister Eurlings weet u het verschil tussen het in de spitsfile staan in
Nederland en in Italië met zijn tolwegen? In Nederland sta je (nu nog) gratis in
de file. Moraal van dit verhaal: Geld speelt geen enkele rol in oplossen van
files. Er moeten gewoon te veel mensen op dezelfde tijd naar en van hun werk.
Mensen laten hun auto echt niet staan omdat rijden duurder wordt. Dus hou op met
overheidsgeld over de balk te gooien met allerlei onzinplannen en besteed dat
aan het openbaar vervoer door dat veel goedkoper te maken.

Jisp, Ed van Rijn

Groene Draeck

Veel liever betaal ik belasting voor het onderhoud van de Groene Draeck van óns
Koninklijk Huis dan voor al die graaiers van de banken, het Europees Parlement
en het 'Griekse drama'.

Dieren, D.v.Eck

Tranen

Wat een ramp, wat een verschrikkelijk ramp, dat vliegtuigongeluk bij Tripoli! En
wat is het toch vreemd, maar misschien ook begrijpelijk dat het mij extra diep
raakt nu er zó veel Nederlandse doden te betreuren zijn.

Ik denk aan al hun familieleden, aan hun ouders, hun kinderen en hun vrienden en
ik ben in tranen. Ik denk aan dat eenzame kind dat daar gewond in het ziekenhuis
ligt, het kind dat op alle journaals te zien was, het kind dat de ramp
overleefde. En ik ben opnieuw in tranen. Heeft dit kind geluk gehad? Zal het
daar later ook zo over denken?

Ik huil en De Telegraaf huilde mee in de bijlage over de tragedie. Daarmee
bewijst u voor mij opnieuw: u bent een krant met hart voor de mensen.

Haarlem, A. de Wolf

Sensatie

Het kost mij vaak heel wat overredingskracht om mijn intellectuele vrienden
ervan te overtuigen dat De Telegraaf meer is dan een sensatieblad. Thans sta ik
machteloos bij het aanschouwen van de foto van Jack de Vries c.s. op de
voorpagina van de krant van 12 mei.

Terneuzen, C.A. van Rijn

Verkeershufters

Geen puntenrijbewijs voor hufters (WUZ, 12/05). Of het nu veelplegende
verkeershufters of notoire drankrijders zijn, velen hebben er lak aan. Wij zelf
kennen een drankrijder die ondanks meerdere veroordelingen (6!) en invordering
van het rijbewijs gewoon beschonken achter het stuur stapte en compleet lazarus
enkele uren later weer thuiskwam. De enige oplossing: de auto in beslag nemen,
in een pakketje drukken en voor de deur weer afleveren. Dat zal ze leren, er is
toch weinig tot geen controle op een geldig rijbewijs.

Hoofddorp,

F.P. van Wijngaarden

Brinkman

Het optreden van Hero Brinkman bij 'Pauw & Witteman' was duidelijk een
wraakneming op het feit dat hij lager op de kieslijst was geplaatst, anders had
hij zijn standpunt, waar ik het op zich nog wel mee eens zou kunnen zijn, wel
eerder naar buiten gebracht. Hij zegt veel reacties te hebben ontvangen en dat
zal best wel, maar ik zou de inhoud van die reacties wel eens willen zien. Ik
denk dat kiezers er over het algemeen niet erg van gecharmeerd zijn als je de
partijleider een mes in de rug steekt. Met zulke vrienden heeft Geert Wilders
geen vijanden meer nodig.

Almere, Ad de Koning

Estland

We zitten midden in de crisis met Griekenland en het is wachten op soortgelijke
problemen voor Spanje, Portugal en andere eurolanden. Dus wat doet de Europese
Commissie? Die besluit dat Estland klaar is voor toetreding. Blijkbaar leren ze
echt niets daar in Brussel. Hoe goed Estland er voor staat weet ik niet, maar
ongetwijfeld is de controle net zo goed geweest als bij de Grieken. Waarom toch
die drang om telkens weer meer landen toe te voegen, als de huidige groep al
niet goed functioneert?

Haarlem,

Gerard van Stijn

Wonder

Tussen alle tragische beelden van de vliegramp in Tripoli is er een die voorgoed
op mijn netvlies staat gebrand: die van het kind dat door een wonder overleefde.
Mijn hart bloedt als ik denk aan wat hem nog te wachten staat.

Den Haag, V. van Hagen

Hocus pocus

Onbegrijpelijke hocus pocus van overheid... Eerst laten banken en
verzekeringsmaatschappijen de ingelegde waarde van mijn studieverzekeringen,
lijfrentepolis en dergelijke verdwijnen! Vervolgens worden dezelfde instellingen
door de overheid 'gesponsord' en overeind gehouden en daarna komt die zelfde
overheid met het onzalige idee om de basisbeurs om te zetten in (rentedragende!)
leningen....Wie is nu hier weer de man van de rekening? Juist, zoals altijd gaat
Jan Modaal twee keer opdraaien voor de fouten van 'onze' overheid!

Woudenberg, Ruud van Aalst

Griekenland

"Dit zwaar katholieke land maakt zich bovendien al jaren schuldig aan alles wat
God verboden heeft", aldus briefschrijver Wim Vreeswijk (WUZ, 11/05). Arme
katholieken, zij hebben het al zo zwaar te verduren. Seksschandalen en nu ook de
veroorzakers van de financiële crisis in Griekenland. Jammer voor dhr.
Vreeswijk. Blijkens de laatste officiële gegevens is 97% van de Griekse
bevolking orthodox christelijk en de overige 3% verdeeld over protestanten,
moslims, joden en katholieken.

Amsterdam, L. Rietveld

Extra editie

Dat de Telegraaf met een extra editie moet komen om het droevige nieuws door te
geven van de vliegramp is verschrikkelijk. Maar wat een service, vooral ook
omdat de gratis editie online te lezen was. Dank aan allen die dit hebben
gerealiseerd.

Zuid-Scharwoude,

A. F. Koster - Kamermans

LOAD-DATE: May 13, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              121 of 173 DOCUMENTS



                                  De Telegraaf

                              12 mei 2010 woensdag

'Moeten er eerst slachtoffers vallen?'

SECTION: WATUZEGT; Blz. 6

LENGTH: 844 woorden


Veelplegende verkeershufters die na een allerlaatste waarschuwing alsnog
lichamelijk letsel bij andere weggebruikers veroorzaken, verdienen voortaan een
dubbel zware straf (Tel. 10/05). Belachelijk! Moeten er eerst slachtoffers
vallen voor er zwaardere straffen worden gegeven? Stel het puntenrijbewijs nu
eens eindelijk in en het probleem is opgelost. Na alle verbruikte strafpunten is
het over en uit en kunnen wegpiraten gaan lopen.

Westkapelle, Ria Wilbrink

Solide

Demissionair minister De Jager is er nog steeds van overtuigd dat het CDA voor
solide overheidsfinanciën staat en een baken van rust is. Hij is nu al vergeten
dat de invoering van de euro, mede door het CDA gesteund, door onze strot is
geduwd en deze op dit moment in een vrije val verkeert. Wij, de burgers, moeten
hiervoor opnieuw het gelag betalen. Hij noemt tegenvallers als IJsland en alle
perikelen rondom Gerrit Zalm 'gedoe', een uitdrukking die steeds meer gehanteerd
wordt door de politiek. Ik kan het geen 'gedoe' noemen, ik noem het misleiding.

Mijdrecht, M. Kemper

Topbankiers

Jarenlang werd het Nederlandse volk gemaand zich stil te houden wanneer er weer
vele miljoenen aan salarissen en bonussen moesten worden betaald aan
topbankiers. Alles moest uit de kast om ze toch vooral in Nederland te houden.
Nu blijkt dat de heren slechts feestvierend door het leven trokken en geen
enkele verantwoording voelden voor de economie van het land. Dit lijkt mij het
juiste moment om in dit door boetes geregeerde land deze traditie eens toe te
passen op deze categorie.

Geldermalsen, Mevr. A.P. de Klerk

Klassiek

Wibo van der Linden zegt: weg met de klassieke radiozender. Mensen die van
klassieke muziek houden, halen het maar ergens anders (Tel. 08/05). Kan hij even
uitleggen waar? En moet ik dan betalen voor de onverteerbare pulp die hij
voorstelt te gaan uitzenden? Bespaar me alstublieft de mening van dit soort
quasi-deskundigen.

Barneveld, Jaap Arnold

Schuld

Je hebt schuld, dus wat doe je? Je maakt meer schuld. Ik denk dat deze oplossing
voor niemand echt logisch lijkt, maar toch laten de EU en het IMF dit nu
gebeuren. Dit is een contradictie eerste klas. De normale burger staat bij
wanbetalingen of oplichting geregistreerd bij het BKR, en landen die het niet zo
nauw nemen met andermans financiën worden beloond met een reddingsplan.

Maastricht, Gino Cantavenera

Inbraak

Een huisvader uit Elst spoort zélf de inbrekers op die zijn huis leegroofden
(Tel. 11/05). De politie? Die doet niets. Zelfs het kenteken van de auto willen
de heren niet hebben. De huisvader kreeg pas respons van de politie toen hij
dreigde zelf achter de criminelen aan te gaan om ze een lesje te leren. Nog
steeds loopt dit tuig vrij rond. Ik begrijp niet hoe men nu kan roepen dat
Nederland 'er veiliger op is geworden'. Dit is toch de wereld op zijn kop?

Zeist, Frans de Boer

Antillen

Waarom hoeven de Antillianen niet aan de euro en mogen zij 'op hun uitdrukkelijk
verzoek' voortaan met dollars betalen (Tel. 11/05)? Toen een groot gedeelte van
de Nederlandse bevolking aangaf ook niet aan de euro te willen, werd die wens
door de toenmalige regering genegeerd. En dat de Antillianen met dollars willen
betalen, is helemaal onbegrijpelijk. Als zij de Antilliaanse gulden hadden
willen houden, dan had ik daar nog enig begrip voor gehad. Nu voel ik mij - en
ik denk velen met mij - gediscrimineerd. Of is dit slechts meten met twee maten?

Warmond, Peter

Nieuwenburg

Kapper

Waarom wordt een Nederlandse kapper die een Nederlandse prijs krijgt
'Hairdresser of the Year' genoemd (Tel. 10/05)? Is 'Beste Kapper van Nederland'
te min?

Dordrecht, Adriana Bulder

De Vries

Kan nu iedereen die door zijn vrouw vanwege overspel het huis is uitgezet, zich
voor vervangende woonruimte melden bij de staat? Wat een onzin, wees een vent en
accepteer de gevolgen van je daden en wentel dit soort kosten niet af op de
belastingbetaler.

Almere, M.M. van Irsel

Oogletsel

Agenten die pepperspray gaan gebruiken, moet eerst zelf ervaren wat de
uitwerking is. Ze krijgen de instructie vooraf hun ogen te sluiten, de adem in
te houden en er zijn oogdouches in de buurt. Dat zijn dus de voorwaarden voor
oom agent, en toch loopt een agent ernstig oogletsel op (Tel. 11/05). Hoe
rampzalig kan de praktijk zijn, waar de agent niet eerst vraagt de ogen te
sluiten, de adem in te houden en er geen douches in de buurt zijn. Je zal maar
omstander zijn en oom agent mist zijn doel. Wie heeft ooit toestemming gegeven
dit middel hier in te voeren?

Purmerend, M. Holshuizen

Stemmen

De politieke partijen in Nederland zeggen dat elke stem belangrijk voor hen is,
maar ze vergeten de ruim 500.000 in het buitenland verblijvende Nederlanders! Er
hebben zich tot nu toe slechts 38.500 van hen geregistreerd. De reden waarom de
meesten wel willen maar niet gaan stemmen, is omdat het (nog steeds) niet
mogelijk is digitaal te stemmen. Zelf woon ik inmiddels alweer tien jaar in
Zweden. Men moet zich vele maanden voor de verkiezingen ouderwets via de
'gewone' post registreren. Die hele procedure is lastig en onbekend en simpelweg
teveel werk.

Zweden, Theo Löwensteijn

LOAD-DATE: May 11, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              122 of 173 DOCUMENTS



                                  De Telegraaf

                              12 mei 2010 woensdag

Studieschuld of meteen werken

SECTION: BINNENLAND; Blz. 3

LENGTH: 140 woorden


Van een onzer

verslaggeefsters

UTRECHT, woensdag

"Samen met de inkomstenbelasting hebben we het over een belastingpercentage van
totaal 35 tot 50 procent per jaar voor de gewone man. Een behoorlijke
ontmoediging voor bijvoorbeeld toekomstige leraren en verplegers", zo luidt de
conclusie in de brief van de LSVb aan PvdA-leider Job Cohen.

Toekomstige studenten die willen studeren aan het mbo, het hbo of de
universiteit, worden door de PvdA gedwongen om te kiezen, stelt de bond: "Kiezen
voor studeren, een studieschuld van minimaal 35.000 euro en 15 jaar
slimmerikenbelasting van 9 procent. Óf kiezen om te gaan werken, direct geld
verdienen en geen grote schuld opbouwen."

De brief aan Cohen is te lezen op www.telegraaf.nl. De LSVb nodigt Cohen uit lef
te tonen en op 21 mei aan de studenten op het Museumplein de standpunten toe te
lichten.

LOAD-DATE: May 27, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              123 of 173 DOCUMENTS



                                  De Telegraaf

                              11 mei 2010 dinsdag

Discriminatie

SECTION: GEZONDENWEL; Blz. 15

LENGTH: 450 woorden


Vierenveertigjarige Danny Scipio heeft wél een ziekte maar géén baan. Dubbel
ellendig voor de Edenaar. Volgens hem is er een oorzakelijk verband tussen het
momenteel werkloos zijn en het hebben van diabetes type-1.

Zijn veronderstelling is zeer aannemelijk. Hij is niet de eerste die aan de kant
wordt gezet vanwege een aandoening waarmee goed te leven en te werken valt, maar
waarin de werkgever gewoon geen zin heeft. 'Je weet het immers maar nooit met
werknemers die 'iets' onder de leden hebben...'

Zowel de Diabetes Vereniging Nederland (DVN) als de Nederlandse Diabetes
Federatie (NDF) bevestigen vergelijkbare situaties. "Waarbij het moeilijk is dit
ontslag aan te vechten, omdat het bedrijf nooit zal toegeven dat dit te maken
heeft met uw diabetes", laat de DVN aan Scipio weten.

Danny heeft de aandoening al sinds zijn kinderjaren, hij is eraan gewend. De
ziekte vraagt een enigszins aangepast leven, maar ook dat is deel van zijn leven
geworden.

Dit jaar werkte Danny met veel plezier, via een uitzendbureau in Almere, enkele
maanden bij een grote Europese transportonderneming, die onder meer goederen
vervoert via de weg en het spoor. Scipio hield zich bezig met het laden en
lossen van vrachtwagens, hetgeen tegenwoordig met de soms computergestuurde
tiltechnieken niet echt zwaar werk meer is.

"Ze wilden mij daar beslist niet kwijt", schreef Danny mij vorige week in een
e-mail. De zogeheten 'warehouse manager' van het bedrijf had hem zelfs een
andere functie voorgesteld, omdat deze werknemer blijk gaf het werk goed aan te
kunnen en zelfs meer in zijn mars te hebben.

Altijd prettig, nietwaar, als mensen zich snel ontwikkelen.

"We bevielen elkaar", vertelde Scipio, toen ik hem na zijn e-mail sprak. "Totdat
ik twee weken geleden (27 april) vertelde dat ik diabeet was. Ik vond dat mijn
meerdere dit zou moeten weten. Ineens deed dat álles veranderen en was blijkbaar
de interesse in mij wég. Ik werd kort daarna weggestuurd, zonder duidelijke
opgaaf van redenen. Hoewel ik die dag tot half drie 's middags had moeten
werken, werd ik al om 13.00 uur heengezonden. Toen ik concreet om de reden
vroeg, werd er omheen gedraaid."

Scipio is verontwaardigd. Terecht. Net als een groepje van acht KLM-stewardessen
dat oktober vorig jaar op grond van hun diabetes de laan dreigde te worden
uitgestuurd. De KLM bevestigde dat cabinepersoneel met diabetes met
onmiddellijke ingang niet meer aan boord van een vliegtuig mocht werken op grond
van een nieuwe Europese richtlijn (die overigens pas in 2012 van kracht wordt).

Wel, als Europa zó omgaat met hardwerkende burgers met een gezondheidseuvel, dan
discrimineert de EU gigantisch en ligt hier minimaal een taak voor de Commissie
Gelijke Behandeling.

LOAD-DATE: May 10, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              124 of 173 DOCUMENTS



                                  De Telegraaf

                              8 mei 2010 zaterdag

GIRO D'TALIA

SECTION: FEATURE; Blz. 2

LENGTH: 515 woorden


Gekke naam eigenlijk: Giro d'Italia. De ronde begint vandaag in Amsterdam, toert
dan naar Zeeland en kart vervolgens naar België. En over een paar weken finisht
de ronde in Verona.

De eerste gedachte van een gewone Nederlander bij de naam Giro d'Italia is
natuurlijk: 'We weten wel, dat er in het wielrennen veel girootjes worden
uitgeschreven, maar dat hoef je toch niet in je naam te verwerken?' En er
schijnen ook Nederlanders te zijn, die denken dat de Giro d'Italia een
bankinstelling is.

Het misverstand is begrijpelijk, maar gelukkig ook verklaarbaar. In het
Italiaans wordt het woord 'giro' (uitgesproken als 'dzjiero') op diverse
manieren gebruikt. Ze hebben echter één ding gemeen: het gaat altijd om iets
ronds. Zelfs onze woorden giro en gireren hebben met die cirkelgang te maken. Ze
waren al in gebruik toen de Giro d'Italia nog geboren moest worden.

De Italianen hebben 'giro' ontleend aan het Latijn, waar 'girus' de betekenis
rondgang of kringloop had. Het Latijnse woord gaat terug op het oude Grieks
'guros' (= kring), waarin we ook het gyrosvlees herkennen, dat van oorsprong aan
het spit werd rondgedraaid.

Dat ronddraaien verklaart veel. De Italianen kennen het werkwoord 'girare'
(draaien, ronddraaien, in omloop zijn). Een sportieve wandeling over de
stadsmuren heet dan ook een 'Giro delle Mura'. Die van de stad Lucca is
wereldberoemd, omdat de muren zo hoog en zo gaaf zijn. Van oudsher geven de
Italianen de naam 'giro' aan alles wat rond is of rondgaat.

Zo is ook de bankgiro aan zijn naam gekomen. Het is een Italiaanse vinding uit
de 15e eeuw, ook al is niet helemaal duidelijk of het systeem geboren is in
Florence (waar de De Medici's bankierden) of in Venetië. Het recent verschenen
Etymologische Woordenboek van het Nederlands kiest voor Venetië.

Hoe dan ook, eenvoudig weergegeven kon je aanvankelijk bij een bank slechts
inleggen (een tegoed) of uithalen (een lening). Het was een soort
tweerichtingsverkeer tussen bank en klant. In Noord-Italië ontstond echter een
systeem, waarmee de ene klant via zijn bank betalingen kon doen aan een andere
klant. Daarvoor werden wisselbrieven geïntroduceerd. Ze werden door de
betalingsplichtige uitgeschreven en het ingevulde bedrag kon bij elke
willekeurige bank worden geïnd. Zo begon het papieren geld een rondje buiten de
bank om te maken. Dat systeem van 'geldtransactie zonder contanten, het doen
rondgaan van een wissel' kreeg ook de naam giro.

De methodiek van de rondgaande wissel werd rond 1600 in ons land opgepikt, ook
al heette het toen nog geen 'giro'. Die benaming volgde pas anderhalve eeuw
later. En we gebruiken het woord nog altijd, hoewel het ietwat in onbruik lijkt
geraakt door het opgaan van de Postcheque- en Girodienst (PCGD) en de
Rijkspostspaarbank in de huidige Postbank, en weer later in de ING. 'Giroblauw
past bij jou' is intussen verleden tijd.

Dit weekeinde doet de Giro d'Italia een rondje Nederland. Over drie weken is in
Verona de cirkel weer helemáál rond. Dan kunnen de verdiensten uit de Giro per
giro worden overgemaakt naar de renners. Kunnen ze eindelijk thuis een 'rondje'
geven...

LOAD-DATE: May 7, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              125 of 173 DOCUMENTS



                                  De Telegraaf

                               7 mei 2010 vrijdag

'Ieders dna opslaan kan veel verwarring zaaien'

SECTION: WATUZEGT; Blz. 6

LENGTH: 874 woorden


Dna-profielen van iedereen verplicht afnemen en opslaan, is geen goede zaak. Na
de zaak-Andrea Luten klinkt weer als vanouds de roep om van iedereen verplicht
een dna-profiel af te nemen, onder het mom van: "Ze mogen alles van mij weten,
ik heb niks te verbergen." Het gaat juist om het moment dat de overheid denkt
dat je iets te verbergen hebt. Vroeger werden buitgemaakte vingerafdrukken door
criminelen op de plaats delict achtergelaten om verwarring te zaaien. Dat kan
ook met dna. Strooi bijvoorbeeld maar eens een asbak vol met sigarettenpeuken
uit over een plaats delict en je hebt gegarandeerd tientallen dna-sporen. Zit uw
dna ertussen en hebt u vervolgens een zwak of geen alibi, dan wens ik u met uw
vertrouwen in de overheid alle sterkte op een goede afloop!

Capelle aan den IJssel,

Wim Everwijn

Allochtonen

Je hoort te vaak dat allochtonen en vluchtelingen ons veel geld kosten, maar als
je even nadenkt zijn er ook veel autochtone mensen die Nederland veel geld
kosten. Veel allochtonen hier werken gewoon hard voor hun bestaan en ook zij
dragen, net als ieder andere inwoner, bij aan ons financieel stelsel waaruit
vluchtelingen of mensen die niet kunnen werken, worden betaald. Er zijn ook veel
autochtone inwoners die bijvoorbeeld onterecht in de bijstand zitten of
gigantische salarissen ontvangen en daarnaast nog even een vette bonus
binnenhalen.

Leek, Reiny v.d. Sluis

Grieken

Ik mag hopen dat de miljardenhulp die aan Griekenland is toegezegd, nog even
wordt vastgehouden tot de bevolking weer bij zinnen is gekomen. Hun gedrag gaat
toch wel alle perken te buiten.

Noordwijk,

C. H. van der Voort

Grieken (I)

Wie denkt dat de Grieken de noodzakelijke 30 miljard in drie jaar tijd gaan
bezuinigen gelooft nog in sprookjes. Wie meent dat zij daarom de megakredieten
van het IMF en de EU zullen mislopen, is geen realist. De waarde van de euro en
de euromarkt staan immers op het spel. Als Nederland lid van de Europese Unie
wil blijven, zullen we eraan moeten wennen jaarlijks vele miljarden te moeten
'lenen' aan onze zwakke en/of corrupte EU-broeders.

Tilburg, Hans von der Fuhr

Ambtenaren

En zoals altijd met de verkiezingen in het zicht begint men weer over
ambtenarenreductie. Dat is namelijk wat het volk wil horen. Alleen bedoelt het
Binnenhof met ambtenaren de mensen die hun handjes gebruiken, zoals politie en
vuilnismannen, terwijl het volk denkt aan grijze muizen die zich de hele dag
wakker trachten te houden achter een beeldscherm. Velen van deze ambtenaren,
bijvoorbeeld van ministeries, worden nog eens ondersteund door vele honderden
miljoenen kostende adviesgroepen, waarmee hun eigen incompetentie wordt
aangetoond.

Delft, W. Compris

CNV Publieke Zaak

Het CDA en D66 hebben gelijk dat de voorkeurspositie van ambtenaren eens wordt
aangepakt. Natuurlijk laken de ambtenarenbonden dit plan. Er is geen enkele
reden waarom ambtenaren een veel betere rechtspositie moeten hebben dan het
gewone volk. De reactie van de heer Eric de Macker, voorzitter van CNV Publieke
Zaak, slaat dan ook nergens op. Hij durft te beweren dat sommige ambtelijke
functies bijzonder zijn ten opzichte van de marktsector. Ik maakte mee dat een
kennis van mij die gemeentesecretaris was, jarenlang in de tijd van de gemeente
lesgaf aan de bestuursacademie en daar dus ook nog eens een extra salaris mee
verdiende.

Bovenkarspel,

Gerard Rood

Vuurwerkramp

Heropening van het onderzoek naar de werkelijke daders van de vuurwerkramp in
Enschede is de ene kant van de zaak. Rehabilitatie van de beide rechercheurs,
Paalman en de Roy van Zuydewijn, is de andere kant. Zou er dan uiteindelijk toch
nog gerechtigheid zijn voor beide partijen?

Amstelveen, W. Bakker

Onze vlag

Wat ik werkelijk niet begrijp is: waar is onze vlag? Ik mis ons nationaal
symbool op dagen als 30 april en 5 mei. Wat zijn de argumenten om het niet te
doen? Kosten kunnen het niet zijn. Als er voordelig een flatscreentelevisie bij
een grossier te krijgen is, staat Nederland massaal in de rij. Een vlag en
vlaggenstok zijn bij een populaire supermarkt te krijgen voor 3,99 euro. Als je
het goed wilt doen, rijd je even naar de bouwmarkt voor een metalen houder. Al
met al, ben je met een paar tientjes wel klaar. En dat voor het gedenken van
onze vrijheid en alle ellende die daaraan is voorafgegaan.

Etten-Leur, Mijntje Fokkema

Sinterklaas

Sinterklaas bestaat, riep Hans Wiegel lang geleden in de Tweede Kamer en wees
daarbij naar Joop den Uyl die strooide met leuke dingen voor de mensen terwijl
dat feitelijk niet betaalbaar was. Job Cohen doet hetzelfde door aan te geven
dat 5 mei weer een verplichte vrije dag moet worden, terwijl hij nog niet weet
hoe dit cadeautje van 300 miljoen euro gefinancierd moet worden. Sinterklaas
bestaat dus nog steeds voor de PvdA.

Heerhugowaard,

Theo C.A. Hoogland

Wao

Het verslag van het onderzoek van de verzekeringsarts bij UWV heette voorheen
'Rapportage verzekeringsarts' en leverde steeds meer wao'ers op. Tegenwoordig
heet deze rapportage van de verzekeringsarts 'Verzekeringsgeneeskundige
rapportage' en het wonder geschiedt, er komen steeds minder wao'ers. Advies aan
minister Klink: stuur deze wonderdokters naar de ziekenhuizen en de financiële
problemen in de gezondheidszorg zijn snel opgelost. Het kwartje is gevallen.

Oosterwolde,

Kees van den Burg

LOAD-DATE: May 7, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              126 of 173 DOCUMENTS



                                  De Telegraaf

                              6 mei 2010 donderdag

Hulde aan Koningin;
Bijval voor  doortastend  optreden  van Beatrix   'Koningin  voorbeeld
topmannen'

SECTION: VOORPAGINA; Blz. 1

LENGTH: 289 woorden

SAMENVATTING

Van een onzer verslaggevers AMSTERDAM, donderdag Koningin Beatrix werd
gisteravond op de Amstel, waar het jaarlijkse Bevrijdingsconcert werd
georganiseerd, als een ware heldin onthaald. Duizenden bezoekers
applaudisseerden voor de vorstin omdat ze dinsdagavond, tijdens het incident bij
de dodenherdenking op de Dam, haar kalmte bewaarde en besloot om daar na enkele
minuten terug te keren.

VOLLEDIGE TEKST:

Koningin Beatrix besloot volgens de Amsterdamse korpschef Bernard Welten zelf om
door te gaan met de herdenking. Internationaal viel het kordate optreden van
zowel Beatrix als de beveiliging op. Zo werd op de BBC-radio het
politie-optreden geprezen.

Een joods uitziende man veroorzaakte dinsdagavond grote paniek op de Dam door
tijdens de twee minuten stilte eerst hardop te prevelen en daarna langdurig te
schreeuwen. Er ontstond paniek.

Gewone burgers, maar ook politieagenten, renden alle kanten op. Hekken vielen
om. In het publiek werd 'Bom, bom, vlucht' geroepen. Meer dan zestig mensen
raakten gewond. Zij hadden botbreuken of last van verstuikte enkels.

De verdachte, bekend bij de politie vanwege overvallen en drugshandel, werd in
eerste instantie alleen gearresteerd voor de verstoring van de openbare orde,
maar kon langer worden vastgehouden omdat hij nu ook wordt verdacht van het
veroorzaken van zwaar lichamelijk letsel door schuld. Daar kan een
gevangenisstraf van drie jaar voor worden gegeven.

De politie hield ook een tweede man aan. Hij werd korte tijd later weer
vrijgelaten. Hij had in de chaos van schrik een koffertje met persoonlijke
bezittingen laten vallen.

Langs de Amstel, op de locatie van het 5 mei-concert, waren gisteravond extra
veiligheidsmaatregelen getroffen. Er gold een noodverordening.

LOAD-DATE: May 5, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              127 of 173 DOCUMENTS



                                  De Telegraaf

                              6 mei 2010 donderdag

Hulde voor Beatrix;
Alom bijval voor doortastend optreden

SECTION: VOORPAGINA; Blz. 1

LENGTH: 340 woorden

SAMENVATTING

Van een onzer verslaggevers AMSTERDAM, donderdag Koningin Beatrix werd
gisteravond op de Amstel, waar het jaarlijkse Bevrijdingsconcert werd
georganiseerd, als een ware heldin onthaald. Duizenden bezoekers
applaudisseerden voor de vorstin omdat ze dinsdagavond, tijdens het incident bij
de dodenherdenking op de Dam, haar kalmte bewaarde en besloot om daar na enkele
minuten terug te keren.

VOLLEDIGE TEKST:

Koningin Beatrix besloot volgens de Amsterdamse korpschef Bernard Welten zelf om
door te gaan met de herdenking. Internationaal viel het kordate optreden van
zowel Beatrix als de beveiliging op. Zo werd op de BBC-radio het
politie-optreden geprezen. Een joods uitziende man veroorzaakte dinsdagavond
grote paniek op de Dam door tijdens de twee minuten stilte eerst hardop te
prevelen en daarna langdurig te schreeuwen. Er ontstond paniek. Gewone burgers,
maar ook politieagenten, renden alle kanten op. Hekken vielen om. In het publiek
werd 'Bom, bom, vlucht' geroepen. Meer dan zestig mensen raakten gewond. Zij
hadden vooral last van beenbreuken en verstuikte enkels. De gewonden werden
opgevangen in onder meer hotel-restaurant De Roode Leeuw aan het Damrak. Twee
mensen moesten naar het ziekenhuis.

De verdachte, bekend bij de politie vanwege overvallen en drugshandel, werd in
eerste instantie alleen gearresteerd voor de verstoring van de openbare orde,
maar kon langer worden vastgehouden omdat hij nu ook wordt verdacht van het
veroorzaken van zwaar lichamelijk letsel door schuld. Daar kan een
gevangenisstraf van drie jaar voor worden gegeven.

De politie hield ook een tweede man aan. Hij werd korte tijd later weer
vrijgelaten. Hij had in de chaos van schrik een koffertje met persoonlijke
bescheiden laten vallen.

Vanaf zes uur gisteravond gold een noodverordering in het gebied waar het
concert werd gegeven. Het terrein was omgeven met hekken. Bewoners of bezoekers
aan huizen konden alleen met politiebegeleiding naar hun huis. Ramen moesten
gesloten blijven en het was verboden om op dakterrassen te verblijven.

LOAD-DATE: May 5, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              128 of 173 DOCUMENTS



                                  De Telegraaf

                               3 mei 2010 maandag

Adellijke bruidegom blijkt charlatan;
Sprookjeshuwelijk op  laatste moment afgelast   Politie arresteert  oplichter De
B.  voor trouwpartij  in Oudenbosch

SECTION: BINNENLAND; Blz. 3

LENGTH: 452 woorden

SAMENVATTING

door Nico Fassotte OUDENBOSCH, maandag Een drama van ongekende vormen, afgelopen
zaterdag in Brabantse Oudenbosch. Een adellijk sprookjeshuwelijk in de
plaatselijke basiliek tussen Marc-Anthonie van Wilderode d'Aragon uit het
Belgische Brugge en Tara Elliott, telg uit een oud Iers-Schots geslacht werd op
het allerlaatste moment afgelast toen het bruidspaar niet kwam opdagen.

VOLLEDIGE TEKST:

De bruidegom werd vlak voor het kerkelijk huwelijk gearresteerd. Hij moet nog
negen maanden cel uitzitten wegens oplichting volgens de politie, die verder
niets over de zaak kwijt wil.

Duidelijk is inmiddels dat 'Marc-Anthonie van Wilderode d'Aragon' gewoon
Anthonie de B. uit Barneveld is, al jaren bekend als notoire oplichter.

Voor het huwelijk was alles uit de kast gehaald. Zo'n 250 gasten zouden uit alle
uithoeken van de wereld overkomen. De kerk was uitbundig versierd met bloemen en
Het Vlaamse Kamerorkest en het koor Hortus Musicus Regiliosus uit Bergen op Zoom
zouden de muziek verzorgen.

In advertenties werd ook het 'gewone volk' uitgenodigd om naar de huwelijksmis
te komen. Totdat de bruidegom Anthonie de B. bleek te zijn.

Kranenborg

De befaamde chef-kok Robert Kranenborg zou voor alle gasten een achtgangendiner
verzorgen op paleis Het Loo. Of hij zijn geld terugziet is nog maar de vraag.
Pastoor Prasing van de Oudenbossche basiliek van de Heiligen Agatha en Barbara
was met stomheid geslagen toen hij hoorde van de afgelasting. "Alle lichten
stonden tot vrijdagmiddag op groen totdat we hoorden dat er een kink in de kabel
was gekomen. Vooral voor de bruid is het een drama. Maar dat niet alleen. De
bloemist kan hier failliet aan gaan. Verder kan ik niets zeggen, dat hebben we
met de politie afgesproken."

Een van de gedupeerden is Bloemenhuis Kamp uit Oosterhout. "Dat deze man een
oplichter is! We kunnen het niet geloven. Hij maakte een keurige indruk en had
een mooi verhaal. Hij heeft zelfs de helft aanbetaald, dat beperkt onze schade
gelukkig. Het was een opdracht van duizenden euro's."

Volgens een oud-collega van de 'bruidegom' heeft Anthonie een spoor van
oplichtingaffaires achter zich gelaten. In Schotland heeft hij vorig jaar zijn
bruid, Tara Elliott, ontmoet. "Hij werkte daar voor een groot bedrijf. Hij was
een internationaal vermaarde consultant, maar werkte als teamleider en deed dat
naar eigen zeggen om 'sfeer te proeven', want hij wilde Manpower overnemen. Die
leverden personeel voor dat bedrijf in Schotland. Iedereen geloofde hem, hij was
een uiterst charismatische man, echt een meesteroplichter. Hij reed in een
Jaguar als hij al niet met de helikopter aankwam, en huurde elke vrijdag voor
twintig personen een duur restaurant af. Alle kosten werden opgeschreven."

LOAD-DATE: May 2, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              129 of 173 DOCUMENTS



                                  De Telegraaf

                              1 mei 2010 zaterdag

Grenzen Gaza open voor anjerexport naar Nederland

SECTION: FINANCIELETELEGRAAF; Blz. 31

LENGTH: 505 woorden

SAMENVATTING

GAZA - Er zijn tegenwoordig nog maar twee dingen die de Palestijnse Gaza-strook
uitkomen: Hamas-raketten via de lucht, en anjers bestemd voor Aalsmeer via een
Israëlisch-Palestijnse grensovergang. De export van anjers, waarvan het
oogstseizoen net enkele dagen is afgelopen, kruipt geleidelijk uit het dal. De
goede contacten in Israël van Nederlandse topambtenaren blijken beslissend.

VOLLEDIGE TEKST:

Wie als Nederlander het plaatsje Rafah aandoet, in het zuiden van de
Gaza-strook, wordt als held onthaald. Duizend gezinnen zijn met een door ons
land geïnitieerd economisch hulpprogramma van een inkomen voorzien. De hulp
bestaat niet uit het simpelweg uitdelen van geld en goederen aan agrariërs, maar
vooral uit diplomatieke interventie: de goede contacten die Nederland heeft met
Israël, dat de strook blokkeert, brengen het gebied voorspoed.

Gaza is een van de meest problematische gebieden van het Midden-Oosten. Vanaf
het moment dat Hamas in 2007 de macht in de strook overnam, heeft Israël haar
blokkade van Gaza vele malen opgevoerd. Gevolg was dat de Hamas-beweging onder
druk kwam te staan, maar ook dat de gewone man werd getroffen. De anjerkwekers
bijvoorbeeld.

De anjersector is veruit de belangrijkste banenmotor in Gaza. Het absolute
topjaar van de branche was 1996, toen de kwekers via Israël 85 miljoen bloemen
met een totale waarde van &euro;12 miljoen naar de bloemenveiling van Aalsmeer
exporteerden. Een totaal van 4500 man was toen werkzaam in de sector.

Vorig jaar verliep echter dramatisch. De oorlog van Israël tegen Hamas, midden
in het anjerseizoen, verziekte alles. Een symbolisch aantal van 800.000 anjers
verliet de strook en gevreesd werd voor de ondergang van sector. Zover is het
echter niet gekomen. Enkele dagen geleden, het anjerseizoen van dit jaar is net
achter de rug, werd de balans opgemaakt: bijna 16 miljoen anjers belandden de
afgelopen maanden in Aalsmeer.

Palestijnse boeren krijgen van Nederland voorfinanciering om stekjes te kunnen
kopen in Israël. Maar belangrijker zijn de contacten op het hoogste niveau in
Israël. In westerse diplomatieke kringen wordt met bewondering gesproken over de
Nederlandse inzet om een Palestijns product geëxporteerd te krijgen.

Aardbeien

Minister Verhagen (Buitenlandse Zaken) greep geregeld naar de telefoon wanneer
het Israëlische leger de grenzen dreigden te sluiten, zo bevestigt de
Nederlandse ambassade in de Palestijnse gebieden. Door die interventie kunnen
niet alleen anjers de strook legaal verlaten, in mindere mate worden ook
aardbeien geëxporteerd.

Het mes van het programma snijdt aan twee kanten. De bloemenveiling in Aalsmeer
krijgt er producten door, terwijl het grootste Israëlische agrarische
exportbedrijf, Agrexco, eraan verdient als partner bij de uitvoer.

Degenen die echter het meest profiteren, zijn de 56 anjertelers uit Gaza.
Tuinder Hassan Hejezy uit Rafah: "Als de Nederlanders ons niet hadden geholpen,
hadden duizend gezinnen zonder inkomen gezeten. En hadden we die 16 miljoen
anjers aan de geiten kunnen voeren."

LOAD-DATE: May 21, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              130 of 173 DOCUMENTS



                                  De Telegraaf

                              1 mei 2010 zaterdag

Roverij

SECTION: BINNENLAND; Blz. 3

LENGTH: 224 woorden


De brutaliteit van Amsterdam gaat alle perken te buiten met het voorstel om
automobilisten op te zadelen met een spitstarief van 15 cent per kilometer.

Het project dat de hoofdstad optuigt, is schandalig. De stad heeft - na het
terechte afblazen van plannen voor rekeningrijden - de mogelijkheid gekregen om
op kleine schaal testen te doen met heffingen op autorijden. Die proeven zouden
moeten aantonen of het lukt om auto's uit en rond de stad te weren en het
openbaar vervoer aantrekkelijker te maken.

Maar PvdA-wethouder Gerson maakt schaamteloos misbruik van de bevoegdheid om een
proef te doen. In plaats van een bescheiden proef, wil de wethouder 15 cent per
kilometer én moeten autorijders al betalen vanaf plaatsen als Volendam, IJmuiden
en Bussum.

Gelukkig heeft minister Eurlings (CDA) zijn hakken in het zand gezet en de
gelden die beschikbaar zijn voor de proef (&euro;28 miljoen) teruggevorderd.
Ongetwijfeld gaat het stadsbestuur weer mekkeren en eisen dat er wel geld komt
voor de proef. Maar Eurlings moet volhouden en de stadsbestuurders niet
tegemoetkomen. Forenzen die veelal verplicht zijn om met de auto te komen, mogen
niet financieel worden gestraft voor het feit dat zij werken in of rond
Amsterdam. Wie aan deze hardwerkende burgers een spitsheffing van 15 cent per
kilometer oplegt, maakt zich schuldig aan struikroverij.

LOAD-DATE: May 21, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              131 of 173 DOCUMENTS



                                  De Telegraaf

                              1 mei 2010 zaterdag

'Laat burgers strafmaat mee bepalen'

SECTION: WATUZEGT; Blz. 2

LENGTH: 868 woorden


Hoe is het mogelijk! De relschoppers in Culemborg krijgen een straf opgelegd die
zo rond de 22 maanden ligt. Wanneer er onenigheid ontstaat tussen een
Amsterdamse taxichauffeur en een passagier, met de dood tot gevolg, wordt de
dader veroordeeld tot 24 maanden. Onze rechtspraak bevindt zich op een hellend
vlak, men is hier compleet de weg kwijt. Wordt het niet eens tijd dat de rechter
assistentie krijgt van de gewone burger, gelijk aan de Deense wijze van
(leken)rechtspraak? Daar bepaalt de rechter in samenspraak met doodgewone
burgers de strafmaat. Volgens mij is dat dé methode om onze magistraten op het
rechte pad te krijgen.

Purmerend,

M. Holshuizen

Milieu

Politiek en milieuorganisaties roepen herhaaldelijk op om zuinig te zijn op de
natuur zodat onze jeugd er later ook nog van kan genieten. Prima, maar hoe zit
het met de jeugd zelf? Als je ziet hoeveel afval er bij fastfoodzaken wordt
neergegooid, springen de tranen je in de ogen. Hetzelfde gebeurt bij
stoplichten, op routes van en naar school en op plaatsen waar de jeugd
samenkomt. Misschien een goed idee als scholen één dag per maand de scholieren
eropuit sturen om deze plaatsen van afval te ontdoen. Dan leren ook zij zuinig
te zijn op hun omgeving.

Weert ,

G. Spek

Euro

Onze ijzersterke gulden werd ingewisseld voor de euro, tegen een dermate
belachelijk lage wisselkoers dat iedereen die een beetje spaargeld had de
daadwerkelijke waarde van zijn vermogen met ca 15% zag verdampen en daarna door
de stevig oplopende inflatie nogmaals met 5%. Waar het 'klootjesvolk' met termen
als Ding Flop en 'wel makkelijk op vakantie' werd afgescheept, moeten wij nu
alle corrupte luilekkereurolanden gaan financieren, anders stort de eurokoers
volledig in. Na Nederland en DSB vraag ik me af wat het volgende is wat onder
het bewind van Zalm in de vernieling wordt geholpen.

Oosthuizen,

René Kerkhoven

Lenen

Huizenbezitters met een hypotheek en een modaal inkomen kunnen straks geen
lening meer afsluiten voor grote aankopen (Tel. 29/04). "Dit terwijl
woningbezitters bij uitstek in staat zijn om een lening financieel te dragen",
volgens de vereniging van kredietverstrekkers (VFN). Maar wanneer je "bij
uitstek in staat bent om een lening financieel te dragen", ben je ook in staat
om (flink) te sparen. Uiteindelijk ben je dan veel voordeliger uit en je houdt
er mede daardoor ook nog eens een beter gevoel aan over.

Nieuwveen,

Martin de Klark

Specialisten

Door alle medisch specialisten "in loondienst" te nemen (Tel. 28/04), werkt de
heer Klink aan een soort staatsgezondheidszorg. De vruchten daarvan zien we in
Engeland (veel privéklinieken) en hebben wij ervaren op Cyprus. Na een ongeval
heeft mijn echtgenote daar in een staatsziekenhuis gelegen. Het was een lazaret,
niet steriel, dus liep mijn vrouw een ontstoken operatiewond op. Het verplegend
personeel had alleen maar aandacht voor elkaar en nauwelijks voor de patiënten.
Ten einde raad moesten we uitwijken naar een privékliniek, waar de verzorging
perfect was en hard aan herstel werd gewerkt. Is dat wat ons te wachten staat
als Klink zijn zin krijgt?

Nijverdal, M.J. Brandsen

Afghanistan

Om een handjevol politieagenten in Afghanistan op te leiden moeten er vele
honderden militairen en materieel naar toe. Als het dan toch per se moet, haal
die agenten dan naar Nederland en leid ze hier op. Geen corruptie, geen
bermbommen, geen verspilde kapitalen, geen doden. Iedereen tevreden.

Delft , W.Compris

Politiemissie

Waarom zou Nederland eigenlijk moeten helpen om Afghaanse politiemensen op te
leiden? Wat kunnen wij hun nu leren? In Afghanistan zal, gezien de staat van de
wegen, heel weinig te hard worden gereden. Bovendien zijn er heel weinig bosjes
waarin agenten zich bij snelheidscontroles kunnen verstoppen!

A. de Jong, Middenmeer

Griekenland

De regering van Griekenland heeft de EU bedrogen en voorgelogen om binnen te
komen. Dat bedrog wordt uiteindelijk toch nog beloond door Duitsland en
Nederland. De Grieken zelf gaan van onze belastingcenten uit en niet van eigen
inzet om hun land te redden. Als wij daar zelf ook nog eens massaal ons
vakantiegeld in gaan pompen, wat verwijten we de regeringen dan nog?

Werkendam,

Pauline van den Tol - de Weert

Hoge nood

Een 83-jarige invalide man die plots zijn behoefte moest doen en een
incontinente 70-jarige vrouw die letterlijk smeekte of zij even gebruik mochten
maken van het personeelstoilet, werd dat botweg geweigerd met de dooddoener "Dat
zijn nu eenmaal onze regels". Schandalig!Het zou goed zijn als winkels wettelijk
werden gedwongen een toilet voor hun klanten te installeren. Welke politicus
maakt hier een punt van?

Kortenhoef, Th.G. Baalman

Treinwagon

P.J. Deeleman vindt het een goed idee om naar Maleisisch voorbeeld roze
treinwagons in te zetten om vrouwen tegen seksuele intimidatie te beschermen
(Tel. 30/04). Wij vrouwen moeten dus apart vervoerd worden omdat mannen zichzelf
niet in bedwang kunnen houden. Komt er dan in de toekomst ook een avondklok voor
vrouwen, of beschermende lange kleding tegen opzichtige blikken? Het openbaar
vervoer moet gewoon zorgen voor bescherming van de passagier en het
rechtssysteem moet mannen die hun agressieve driften niet onder controle kunnen
houden, stevig aanpakken.

Mijdrecht, Monique Kemper

LOAD-DATE: May 21, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              132 of 173 DOCUMENTS



                                  De Telegraaf

                              1 mei 2010 zaterdag

"ÉÉN GROOT AVONTUUR";
Nijmeegs 'straatschoffie' Piet Aries vocht zich door Duitse bezetting heen
,,Opgekropte woede, haat. Alles kwam los"

SECTION: FEATURE; Blz. 2

LENGTH: 1820 woorden

SAMENVATTING

Herinneringen vervagen, ooggetuigen sterven, mensen die 'erbij waren' worden
zeldzaam. Zeventig jaar na het begin, voor Nederland, van de Tweede
Wereldoorlog; 65 jaar na de bevrijding. Piet Aries is zo'n gewone burger die het
meemaakte, heel bewust. "Je was continu bezig om aan eten te komen. In de winter
speurde je naar kolen. Het was een gevecht om te overleven. Vijf jaren lang."
APELDOORN, zaterdag Piet Aries (82) denkt terug en is weer even de straatjongen
die tussen mei 1940-'45 door de sloppen van Nijmegen, langs de oevers van de
Waal en over de bielzen van de spoorbanen slenterde. Op zoek naar alles wat het
bestaan voor zijn ouders en hemzelf dragelijk maakte.

VOLLEDIGE TEKST:

"Ik kwam uit het slechtste deel van de Bloemenbuurt, een getto van werklozen",
vertelt hij. "Met vader en moeder woonden we in de Anemoonstraat, het huis van
mijn neefje Wim Seeger - we waren kameraden door dik en dun, hij was veertien
dagen ouder dan ik - stond in de Geraniumstraat, vlakbij. Als we werden
aangehouden door de politie en ze vroegen naar ons adres, waren we bij voorbaat
verdacht. Dus was het zaak om Duitsers én Hollandse agenten te mijden. Als de
pest..."

Toen de oorlog begon, 10 mei 1940, werd Piet om vier uur in de ochtend wakker
gemaakt door zijn moeder. Hij hoorde het onheilspellende geluid van honderden
vliegtuigen die overkwamen én de ontploffingen van bruggen die in de buurt van
Nijmegen werden opgeblazen.

Aries: "'Kleed je vlug aan', zei moeder, 'dan gaan we naar opa en oma'. Die
woonden in de Kraayenhoflaan, tien minuten lopen. Het was nog behoorlijk donker,
maar er waren al veel mensen op straat. In groepjes stonden ze angstig naar de
lucht te kijken. Mijn grootouders waren in paniek. Opa had een bult op zijn
voorhoofd. Het raam van de slaapkamer was op zijn kop geknald toen de spoorbrug
de lucht in ging! De kanarie ging als een gek tekeer. Toen kwam de zon op. Het
beloofde een stralende voorjaarsdag te worden."

Angstig

Piet was bijna twaalf, maar herinnert zich de radioberichten die melding maakten
van de Duitse inval nog goed. Er werden posities doorgegeven van
Luftwaffe-vliegtuigen, er werd gesproken over landingen van parachutisten. De
vijand leek overal. Angstig, maar vooral ook spannend voor een schooljongen.

"Tegen de middag verschenen bij het huis van mijn opa en oma de eerste Duitse
soldaten op motoren met zijspan", vertelt hij. "Er waren zelfs mensen die koffie
gaven. Met het argument dat 'die jongens ook maar waren gestuurd...' Maar de
sfeer veranderde snel. Al tegen de avond werden de eerste proclamaties
opgehangen, tweetalig. In Duits en Nederlands. Het was verboden om met vijf of
meer mensen bij elkaar op straat te staan. Want dan zou er 'zonder waarschuwing
vooraf' worden geschoten! Ondertekend met 'Die Ortskommandantur'. De toon was
gezet..."

Na het bombardement van Rotterdam was de capitulatie van Nederland een feit.
Langzaam maar zeker werden de teugels door de bezetter aangetrokken. Er werd
steeds meer verboden, er was tekort aan kleding, voeding en brandstof. De
distributie kwam op gang. Wat nog zonder bon verkrijgbaar was, werd al heel snel
gehamsterd. In de eerste oorlogswinter was het gebrek aan kolen en hout, om het
huis nog enigszins warm te krijgen, nijpend. Zeker ook in de armoedige
Bloemenbuurt.

"Met Wim ging ik er op uit", vertelt Piet Aries. "In onze wijk was een straat
die parallel liep met het spoorwegterrein. Langs een traject van vijftig meter
was het emplacement afgezet met rechtopstaande bielzen, daarachter bevond zich
een stortplaats voor sintels van de stoomlocomotieven. Ons jachtdomein. Daar
gingen we op rooftocht."

'De stort' was honderd meter breed en twintig meter hoog. Tweemaal daags werden
wagons met sintels door arbeiders gelost. In de buurt wisten de jongsten al snel
dat er ook niet-verbrande kolen in die enorme berg zaten.

"Algauw liepen tientallen kinderen met emmertjes onder aan de berg die kooltjes
te verzamelen", zegt Piet. "Maar de spoeling was dun. De brutaalsten begonnen al
tijdens het storten te zoeken. Niet zonder risico. De sintels rolden dan met
geweld die twintig meter hoge berg af en de eerste gewonden waren een feit. Met
een deksel van een oude wasteil als schild beschermde ik mij tegen de
kolenregen. Ik bemachtigde zo met weinig fysieke schade mijn aandeel in de buit,
al liep ik later alsnog diverse hoofdwonden op. De hele winter lang was ik toch
wel twee dagen in de week op dat terrein. Soms hadden Wim en ik geluk. Dan waren
onze tassen na drie uur ploeteren vol en hadden we thuis voor wéér twee dagen te
stoken. Vooral in sneeuw en vorst was het geen pretje. Onze vingers waren krom
van de kou en vol pijnlijke kloven. Maar opgeven was geen optie. We waren
gouddelvers en hoopten op vette buit!"

De vader van Piet verdween in mei 1941 voor de Arbeitseinsatz naar Duitsland en
de 13-jarige werd de man van het huis. Dus toog hij er met zijn neef opuit, om
in het achterland van Nijmegen groente, fruit en eieren te bemachtigen. Dat
lukte soms, maar vaak werd de opbrengst bij het passeren van brug of sluis door
NSB'ers in beslag genomen.

Bitterkoud

"Die tweede oorlogswinter was bitterkoud", weet Aries. "Wim en ik hadden ontdekt
dat vanaf de Waalkade dagelijks kolen richting gasfabriek werden vervoerd. Wij
stonden dan op plekken waar de straat vol gaten zat, zodat er brokken van de
tweewielige, door paarden getrokken, wagens vielen. Soms klommen we op zo'n kar,
maar de voerman had een zweep en we incasseerden geregeld klappen. Toen, in het
voorjaar van 1942, vielen de eerste bommen op Nijmegen. Mijn vriendje was net
verhuisd naar het Waterkwartier en uitgerekend op de woning van die familie Van
Doorn viel een bom. Iedereen dood."

Omdat er geen plaats was op de ambachtsschool, moest 14-jarige Piet aan het werk
in de Cela gloeilampenfabriek. Met blote vingers draaide hij glazen buisjes van
vier millimeter doorsnee. Al snel kende hij met zijn kleine handen het kunstje
en maakte glazen figuurtjes, die hij dan ruilde met andere arbeiders voor de
2000 glazen buisjes die hij dagelijks moest leveren. Tot de voorman, een grote
Surinamer, hem doorkreeg. Er volgde een boete en Piet moest met blote handen,
vanaf een rol, gloeidraad over spijkers spannen.

"Toen die vent wéér 70 cent had ingehouden van de 4,50 gulden die ik wekelijks
kreeg, was ik het zat. Ik zei dat hij voor dat werk maar een aap moest gaan
vangen... De chef gaf me een schop onder mijn achterste en ik was ontslagen. Ik
richtte mij in die derde oorlogswinter volledig op het zoeken naar kolen."

Op het rangeerterrein van de spoorwegen stonden twee grote opslagbunkers. Om
daar te komen moesten Piet en neefje Wim over een hek klimmen en diverse
spoorbanen en obstakels passeren. Nederlandse landwachten bewaakten de kolen.

"Als die lui de hoek van de bunker om waren, kwamen wij in actie", aldus Piet
Aries. "Mijn neef was iets kleiner dan ik, maar leniger en brutaler. Hij klom
dan met veel bravoure tegen de wand, trok wat kolen weg, waarna een lawine
ontstond. Dat gaf natuurlijk veel herrie en wij vulden onze zakken en verdwenen
in de nacht. Nog voor de bewaker ter plekke was. Later werden die landwachters
vervangen door Duitsers met honden. Toen werd het te link, zelfs voor ons."

In de eerste koude maanden van 1944 hadden Piet en Wim ontdekt dat er tweemaal
wekelijks tegen twaalf uur 's nachts een kolentrein via Groesbeek uit Limburg
arriveerde. De stoomlocs passeerden het weinig gebruikte Heyendaals-bruggetje.
De avond voor de trein kwam, installeerden de twee neven zich in een gekraakt
zomerhuisje, vlak bij spoorlijn en brug.

"Misschien waren we wel de eerste krakers", lacht Piet. "Maar omdat we na donker
niet over straat konden, kozen we voor deze strategie. Tegen twaalf uur slopen
we naar de brug. Aan beide zijden was een muurtje. Ik ging dan aan de kant van
de brug zitten waar de trein vandaan kwam, mijn neef aan de andere kant om te
springen. Als de locomotief arriveerde, lieten wij de eerste wagons passeren."

Terwijl zijn echtgenote Irene aandachtig luistert: "De trein was dan al vaart
aan het minderen en ongeveer op de helft, als een lange en lage wagon naderde,
stak ik mijn hand op en maakte mijn neef zich gereed. Op het moment dat die
wagon onder de brug uit kwam, dook hij en kwam precies in een stapel kolen
terecht. Wim vulde snel zakjes, gooide die in de berm en sprong weer van de
trein. Daarna zeulden we met onze buit richting het relatief veilige tuinhuis.
Na zonsopgang laadden we de kolen in een kinderwagen, gooiden er sprokkelhout op
en liepen naar huis. En dat elke week twee keer, vijftien uren achtereen!"

Het bombardement op Nijmegen, 22 februari 1944, kostte honderden levens.
Viermotorige Amerikaanse Liberators zagen de stad aan voor Duits grondgebied en
dropten hun dodelijke lading. "Een stralende winterdag", weet Piet nog. "Ik
stond in de achtertuin en zag de geallieerde vliegtuigen uit oostelijke richting
naderen. Hun bommen leken wel stukjes zilverpapier, zo schitterden ze in de zon.
Toen kwamen de klappen, de lucht werd zwart en stofwolken bereikten ook ons
huis. Met mijn neefje werd ik na het bombardement ingedeeld in de
schoonmaakploegen. We controleerden het puin op lijken of lichaamsdelen en
maakten de wegen vrij. Zo jong nog, maar gepokt en gemazeld. Door het leven,
door de oorlog."

Piet, zijn moeder en ook neef Wim overleefden de lange jaren van bezetting.
Zelfs vader kwam, fysiek zwaar gehavend, terug uit Duitsland. Begin augustus
1944, nog voor de geallieerden Nijmegen bevrijdden, stond hij - verwilderd,
vermagerd en met kaalgeschoren hoofd - voor de deur. Met nog een gevangene was
hij via het riool uit het kamp in Duitsland gevlucht. Tot het echt veilig was in
de stad dook hij onder.

Geallieerden

"Zondag 17 september was het zover", vertelt Piet Aries, "de geallieerden
naderden ook onze buurt. Ik zag de eerste soldaten. Amerikaanse parachutisten,
hoofdzakelijk grote negers, behangen met granaten. Zo'n zwarte bevrijder, een
enorme kerel, wilde via de kamer naar de achtertuin. Maar hij zag mijn moeder,
die op bed lag, en vroeg of zij ziek was. Toen ik dat bevestigde,
verontschuldigde hij zich en snelde naar het volgende huis."

Daarna was het voorbij. De eerste NSB'ers werden uit hun woningen gehaald.
Bespuugd, geschopt. Meisjes die met Duitse soldaten hadden geheuld, werden
kaalgeschoren, hun hoofd met teer ingesmeerd, door de straten gedreven.

Piet: "Opgekropte woede, haat. Alles kwam los. Ook ik heb meegedaan en ik ben
daar bepaald niet trots op. Na de oorlog ging ik, net als neef Wim, naar de
Koninklijke Marine. Diende in Indië en Nieuw-Guinea. Ik kreeg drie dochters,
vier kleindochters. Na ruim zes jaar te hebben gevaren en tijden van inspanning
en zelfstudie, werd ik uiteindelijk staflid bij een middelgroot bedrijf. En dat
voor een straatschoffie uit de sloppen van Nijmegen! De oorlog was voor mij toch
vooral een groot avontuur. Toen het voorbij was, moest ik leren leven zonder
spanning."

LOAD-DATE: May 21, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              133 of 173 DOCUMENTS



                                  De Telegraaf

                             24 april 2010 zaterdag

ANJA

SECTION: BINNENLAND; Blz. 3

LENGTH: 469 woorden


Eerst na langdurig zoeken vind ik Anja. Zij woont in een huurflatje
driehoog-achter in wat tegenwoordig een prachtwijk heet. Pas na enig aandringen
laat zij mij binnen.

Anja ziet er moe uit: het haar piekerig, wallen onder de ogen als rumbonen van
Jamin. Eenmaal op haar praatstoel, doet zij toch haar verhaal: "Henk en ik waren
gelukkig in onze Vinex-wijk. Op zaterdagavond altijd gourmetten met onze
overburen Kees en Ingrid, dat soort dingen. Totdat Geert Wilders ons plotseling
noemde in dat roemruchte tv-debat met Wouter Bos."

"Henk en Anja betalen de bijstand voor Achmed en Fatima, zei Geert. Ik was
verbijsterd, maar ook best trots. Ik werd er toch maar mooi een BN'er mee. Maar
Henk kon de weelde niet aan. Hij ging steeds gekker doen, riep soms zelfs
luidkeels 'Hee Achmed, ík betaal wél jouw bijstand, ja!?' tegen een toevallig
passerende Turk of Marokkaan, kwam op het laatst nooit meer voor vier uur 's
nachts thuis, tot ik op een ochtend ineens de geur van zijn overhemd herkende:
L'Air du Temps van Nina Ricci. Ik kende maar één vrouw die het gebruikte: Ingrid
van Kees, onze allerliefste gourmetbuurvrouw. De prijs van de roem, hè? Die heks
kickt op celebrity's."

Anja verliet onmiddellijk hun Vinex-woning, vertelt zij: "Ik wilde Henk niet
delen. Maar ik ben een vrouw van principes. 'Je doet maar wat je niet laten kunt
met die sloerie', zei ik tegen hem, 'maar ík blijf de bijstand van Fatima
betalen. Jij Achmed, ik Fatima, Geert heeft mij niet voor niets ook genoemd'. Je
zou zelfs kunnen zeggen dat ik een zekere verplichting tegenover Fatima voelde."

Na haar verhuizing leek Anja langzamerhand weer uit het dal te komen. "Al zette
ik alles opzij voor Fatima. Ik droeg tweedehandskleding, haalde mijn meubels bij
de kringloop, noem maar op. Dus je kunt je voorstellen wat een enorme klap het
voor mij betekende toen Geert..."

Zij hapert.

"Toen Geert Wilders..."

Zij schiet vol.

"Toen Geert Wilders bij de presentatie van zijn verkiezingsprogramma zei dat de
PVV het voor Henk en Ingrid doet. Woehahaha!"

Nu is er geen houden meer aan. Anja huilt tranen met tuiten en komt pas
enigszins tot bedaren als ik haar een glaasje water geef.

"Henk en Ingrid!" snikt zij. "Zomaar, van het ene op het andere moment, werd ik
nu ook door Geert Wilders ten faveure van die slettenbak terzijde geschoven! En
de manier waarop! Henk en Ingrid vormen het hart en de ruggengraat van de
samenleving, zei Geert glashard. Alsof ik nooit heb bestaan! Gevolgd door: zij
hebben een of twee kinderen die naar school gaan. Dat is toch verschrikkelijk?
Dat Henk en Ingrid niet eens weten of zij een of twee kinderen hebben? Ingrid
heeft er twéé, dat weet iedereen. Maar zelf weten zij dat niet eens meer. Zij
zijn helemaal in de ban van die man."

Ik vraag Anja wat dit voor Fatima betekent.

"Die mag Ingrid óók hebben!" roept zij.

LOAD-DATE: May 21, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              134 of 173 DOCUMENTS



                                  De Telegraaf

                            22 april 2010 donderdag

Aanklacht Goldman leidt aandacht af van falen SEC;
Commissie verdeeld langs partijlijnen

SECTION: WALL STREET JOURNAL; Blz. 28

LENGTH: 454 woorden

SAMENVATTING

WASHINGTON - De gretigheid waarmee de Amerikaanse beurswaakhond SEC 'fat cat'
Goldman Sachs aanpakt is opmerkelijk. De uit vijf personen bestaande commissie
bleek deze week intern verdeeld. Drie leden stemden voor het besluit om de grote
zakenbank te vervolgen, terwijl twee leden de bewijslast onvoldoende vonden. En
op dezelfde vrijdag dat de eerste aanklacht wereldkundig werd gemaakt kwam ook
een omvangrijk rapport uit over het totale falen van diezelfde SEC in een
fraudezaak die particuliere beleggers $7 miljard heeft gekost.

VOLLEDIGE TEKST:

Normaal gesproken streeft de SEC naar unanimiteit in dergelijke zaken, maar dat
bleek in dit geval onmogelijk. Voeg daarbij dat de verdeling volgens
partijlijnen liep (Democraten voor, Republikeinen tegen), en het wordt duidelijk
dat politiek een belangrijke rol speelt. Die verdeeldheid kan de regering nog
parten spelen bij de pogingen het toezicht op de financiële industrie aan te
scherpen.

De grote publiciteit rond de aanklacht tegen Goldman Sachs, het boegbeeld van de
gehate financiële instelling die profiteert van de ellende van anderen, kwam de
SEC goed uit. Daardoor was er nauwelijks aandacht voor het rapport van de
inspecteur-generaal van de SEC over het eigen falen in een zaak die aanzienlijk
meer schade heeft berokkend, en in tegenstelling tot Goldman niet grote
financiële instellingen trof, maar de gewone man.

Al in 1997 werd de eerste verdenking geuit dat de Texaanse financier Allen
Stanford een piramidespel had opgezet om beleggers geld uit de zak te kloppen.
In de daaropvolgende jaren kwamen onderzoekers van de SEC vier keer tot de
conclusie dat de praktijken van Stanford niet door de beugel konden, maar
telkens bleef het daarbij. Pas tien jaar na de eerste verdenking werd de zaak
serieus opgepakt. Dat gebeurde vlak nadat de miljardenfraude van Bernard Madoff
aan het licht was gekomen. Stanford werd vorig jaar juni officieel aangeklaagd
voor het runnen van een piramidespel waarbij de inleg van nieuwe deelnemers
wordt gebruikt om onwaarschijnlijk hoge rendementen te betalen, bijna op
dezelfde manier als Madoff opereerde. Maar waar Madoff geavanceerde
misleidingstactieken gebruikte, was het spel van Stanford feitelijk heel
doorzichtig. Een andere verschil tussen beide fraudezaken is dat in het geval
van Stanford diverse medewerkers binnen de SEC de zaak aankaartten en op
vervolgacties aandrongen.

Het grootste deel van de $7 miljard die particuliere beleggers door Stanford
verloren werd gestort na het eerste SEC-onderzoek. De inspecteur-generaal
concludeert dat Stanford zo lang vrijuit kon gaan omdat de SEC geen trek had om
ingewikkelde zaken uit te spitten en zich liever richtte op zaken waarmee snel
kon worden gescoord.

LOAD-DATE: April 21, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              135 of 173 DOCUMENTS



                                  De Telegraaf

                             21 april 2010 woensdag

Erfpacht stijgt explosief;
Maandlast  van 4 naar  500 euro!

SECTION: METROPOOL; Blz. 27

LENGTH: 397 woorden

SAMENVATTING

door Richard van de Crommert AMSTERDAM, woensdag De golf van erfpachtverhogingen
heeft een nieuw deel van Amsterdam-Zuid bereikt. Bewoners van het Muzenhof
kregen te horen dat hun canon 120 keer zo hoog wordt. Nu betalen ze de gemeente
zo'n vier euro erfpacht per maand. Binnenkort stijgt dat tot een bedrag van
boven de vijfhonderd euro. Elke maand weer...

VOLLEDIGE TEKST:

"Dit is niet eens meer exorbitant meer te noemen", stelt een bewoner. "Dat kan
niemand zomaar betalen. Dit heeft grote impact."

In de Cliostraat is de paniek uitgebroken. Bewoners zullen ook daar over drie
jaar plotseling een maandelijkse vaste last van meer dan vijfhonderd euro moeten
opbrengen. Om dat te kunnen betalen, zullen hypotheken moeten worden
opengebroken. Voor bewoners die hun huis in de verkoop hebben staan, geldt dat
het veel moeilijker wordt om hun woning te verkopen. En de huizenmarkt staat al
onder druk.

Een mooie melkkoe voor de gemeente noemen de bewoners de enorme verhoging van
het tarief. "Dit ziet eruit als een ordinaire extra belasting", zegt Noortje
Bloch. "Op deze manier jaagt Amsterdam zijn hardwerkende burgers de stad uit.
Wij krijgen het gevoel dat we plaats moeten maken voor mensen met een dikkere
portemonnee."

De bewoners hadden kunnen weten dat er een verhoging van de erfpacht aan zat te
komen. Dat gebeurt eens in de vijftig of vijfenzeventig jaar. "Wij hebben dit
huis drie jaar geleden gekocht, op de top van de markt, en toen gevraagd waar we
rekening mee konden houden", zegt Berend Broerse. "Tegen ons is toen gezegd dat
het twintig of dertig keer meer zou worden, hoogstens veertig keer. Maar dit is
een verhoging van meer dan 120 keer de gebruikelijke lasten. Dat hadden we in
alle redelijkheid niet kunnen voorzien."

Bij de Vereniging Eigen Huis zijn ze faliekant tegen erfpacht. "De vraag is
altijd waar dat geld aan wordt besteed", zegt woordvoerder Hans André de la
Porte.

"Mensen zijn eerst onthutst over de mededeling en daarna boos. De bewoners
zullen naar een advocaat moeten stappen. Alleen op die manier kan de
waardetaxatie, die de gemeente heeft vastgesteld, worden aangevochten."

Slechts een paar plaatsen in Nederland kennen erfpacht. Daarbij heeft de
gemeente de grond in bezit en betaalt de huizenbezitter een terugkerend bedrag
aan de gemeente. Amsterdam houdt hardnekkig vast aan erfpacht en stelt dat de
tariefverhoging marktconform is.

LOAD-DATE: April 20, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              136 of 173 DOCUMENTS



                                  De Telegraaf

                             19 april 2010 maandag

Idolaat van Heyboer;
Tweeling  initieerde  tulp  voor  kunstenaar

SECTION: VROUW; Blz. 9

LENGTH: 660 woorden

SAMENVATTING

ZEIST, woensdag Tot in de badkamer hangen de Heyboers, kan Trees van Kleef er
onder de douche ook nog volop van genieten. "Oeh, zeggen mensen dan, pas toch op
met dat vocht. Maar het gaat nog niet bobbelen, en ik heb ze toch om naar te
kíjken?" En de gang in Zeist hing al vol met de doeken van schilder Anton
Heyboer, én de huiskamer én de keuken én de slaapkamer, dus...

VOLLEDIGE TEKST:

Trees van Kleef en haar zus Willy Nijman-van Kleef zijn idolaat van het werk van
de kunstenaar uit Den Ilp, die vooral faam verwierf door zijn 'harem' van vijf
bruiden. De 62-jarige eeneiige tweelingzussen verzamelen zijn werk: "Uitsluitend
Heyboer. In totaal hebben we 450 werken van hem. Ook bij Willy hangt het vol."

Trees van Kleef lacht: "Ton (Heyboer, red.) zei zelf vaak dat het toch zonde van
mijn geld was. Humor had hij. Wij zijn thuis grootgebracht met 19e-eeuwse
schilderkunst. Uit nieuwsgierigheid gingen we in 1998 eens bij Heyboer kijken,
kwamen we ieder met twee Oost-Indische inkttekeningen thuis. We waren niet
meteen kapot van zijn werk. Zijn vroege etsen waren ons toen te cryptisch, de
diepere betekenis drong pas door toen we meer over hem hadden gelezen. Zijn
zielsbezieling is voelbaar in zijn werk, dat is ook wat ons aanspreekt. We
gingen we nog eens terug, zagen wat moois, aarzelden en... de week erop was het
weg. Petra, Antons vijfde bruid, die de galerie runt, vertelde dat dat normaal
was, dat we snel moesten zijn..." Een tweeling met dezelfde smaak: "Kunnen we
niets aan doen." Willy had door haar huwelijk ook andere verplichtingen, maar
Trees werd kind aan huis in Den Ilp. "Ik zat bíjna elke zondag bij Petra en
regelmatig bij Anton en de vrouwen aan de overkant. De harmonie daar valt als
een warme deken over je heen, dat is ook na zijn dood gebleven. Dat vrouwen zo
kunnen samenleven is een unicum, die eenheid was te danken aan Ton. Hij was te
groot voor één vrouw. Naar buiten toe deed hij altijd clownesk, als er een
camera op hem gericht stond, kliederde hij in sneltreinvaart de doeken vol. Dat
was een façade, zo was hij niet. Zijn geest was zo groot, die vulde je helemaal.
Zijn genialiteit grensde soms bijna aan gekte. Een complexe man ook, dwars, hij
kon jennen. Voor de vrouwen was hij niet makkelijk."

"Mensen vragen wel eens of ik zijn zesde bruid had willen zijn, maar ik had
nooit kunnen leven zonder mijn vrijheid. Ik leerde Ton pas een jaar voor zijn
dood kennen. Hij was benieuwd naar de twee vrouwen die zo veel van zijn werk
kochten. Het werd uren praten, ik bleef een boterhammetje eten, en toen ik
thuiskwam, belde hij op: 'het is goed'. Hij heeft ons bestaan erg beïnvloed.
Anton Heyboer bepaalt niet ons héle leven hoor, maar", zeggen de zussen met
prépensioen, "van het een rolden we in het ander. We geven lezingen over hem,
doen rondleidingen tijdens exposities, stelden een boek samen over hem." En ze
bewerkstelligden dat er onlangs, vijf jaar na zijn dood, een tulp naar hem werd
vernoemd.

Heyboer stierf op 9 april 2005, op 81-jarige leeftijd. "Zo gek, normaal zitten
de traantjes bij ons los bij een overlijden, maar toen helemaal niet. Op de
expositie waar we die dag waren, wás hij er. Dood, maar die grote geest was
voelbaar. Meer dan ooit."

Ondergewaardeerd in Nederland, omdat zijn werk voor een prikkie te koop is. "Ton
ging zelf verkopen omdat hij het niet eens was met de hoge prijzen die galeries
vroegen. Hij wilde betaalbaar zijn voor de gewone man. Maar hij heeft ook
duurder werk gemaakt, wij hebben museale stukken. Mensen rekenen vaak uit wat
onze collectie waard moet zijn, maar ons gaat het daar niet om. We zijn geen
beleggers, we zijn liefhebbers. Genieten van elk werk en het verhaal dat eraan
kleeft. Kijk, hier zit hij in zijn vissersbootje. Die beroemde kippen van hem
staan natuurlijk voor hemzelf: hij was het haantje. Dit is zijn laatste ets,
speciaal gemaakt voor Trees, in haar bijzijn, met een opdracht in potlood. Niet
zijn mooiste werk, maar het is ons dierbaar."

LOAD-DATE: May 21, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              137 of 173 DOCUMENTS



                                  De Telegraaf

                             17 april 2010 zaterdag

'We betalen de rekening voor gedogen'

SECTION: WATUZEGT; Blz. 2

LENGTH: 849 woorden


Waar ligt de schuld bij alle narigheid rondom de bekerfinale in Rotterdam? Is
het de draaikonterij van de Rotterdamse burgemeester of de incompetentie van de
KNVB-bestuurders, of misschien ook de houding van de politiebonden die op
voorhand al te kennen hebben gegeven dat de massale inzet van ME en
politieagenten een paar miljoen gaat kosten. Of is het van allemaal een beetje,
een afspiegeling van datgene wat zich met de regelmaat van de klok voordoet in
ons land, namelijk de rekening die we moeten betalen voor wat gedogen wordt
genoemd.

Castricum,

Jacob Boudewijn Buur

Tjeenk Willink

De kritiek van de heer Tjeenk Willink op bepaalde bezuinigingsvoorstellen die
met name de bestuurlijke structuur (lees: baantjes) aantasten, lijkt niet
helemaal objectief. Juist het functioneren van instituten als het Koninklijk
Huis, de Raad van State, de Eerste Kamer, de waterschappen, de provincies en
bepaalde ministeries was al een aandachtspunt - mede vanwege de kwaliteit en de
omvang - vóórdat de noodzaak tot bezuinigen urgent werd. Dat ook de gevestigde
orde zich nu kennelijk 'bedreigd' voelt, kan hun solidariteit met de gewone
burgers en vooral ondernemers alleen maar vergroten.

Waalwijk,

L.J.J. Dorrestijn

Controle

Politiecontrole in een half afgezette Drechttunnel (Tel. 15/04) is slim omdat je
geen kant meer op kunt. Maar dat is ook meteen het probleem. Zo'n controle leidt
de aandacht van het verkeer af. De mogelijkheid tot een aanrijding met eventueel
brand is levensgroot. Binnen een minuut heb je temperaturen van 900 tot 1000
graden, gas- en rookontwikkeling en zie dan door de blokkade van politiemensen
en hun materieel maar weg te komen. Voorbeelden van dit soort rampen in de Alpen
werken blijkbaar niet door tot de bevoegde instanties hier. Dat Rijkswaterstaat
hiervoor toestemming geeft, als dat al zo is geweest, is hoogst
onverantwoordelijk en ongewenst. Dan maar een parkeerplaats voor dit soort
acties, maar niet in tunnels.

Best, P. Wouters

Afschot

Het stukje 'Afschot' (WUZ, 16/04) miskent de werkelijkheid. Wij leven hier niet
meer in het stenen tijdperk, maar in een cultuurlandschap. Dat is door mensen
ingericht en die reguleren er waar nodig ook de wilde fauna. Zoiets is met
generlei normen en waarden in strijd. Trouwens, ook in het stenen tijdperk liet
de mens de dieren al niet met rust, maar was volop jager!

Meppel, R. Strikwerda

Aswolk

Eerst hadden we Ice Save, nu hebben we Ice Wave. Komt er nog meer?

Vaassen, E.Heesen

Rustig

Laat die 'vreselijke' aswolk nog maar een weekje of wat hangen... Kunnen wij
weer eens rustig in de tuin zitten en 's avonds zonder oordopjes naar bed!

Lotty, Amsterdam

Paboleraren

'Paboleerkrachten zijn zeer gewild in het vmbo vanwege hun pedagogische en
didactische kwaliteiten en leerlingenzorg' (Tel. 15/04). Volgens mij zijn er
totaal andere redenen om paboleraren aan te nemen. Loze beloftes uit Den Haag
hebben gezorgd voor een structureel geldtekort bij de besturen van scholen:
daarom zo goedkoop mogelijk aannemen van personeel! Geen onderwijsbevoegdheid
betekent minder betalen. De school krijgt ook nog subsidie vanuit Den Haag om
zijinstromers te bevorderen: 19.000 euro per zijinstromer. De kwaliteit op
scholen wordt ondergeschikt gemaakt aan het geld. De tweede reden is nog
banaler: leerkrachten zijn er niet meer te vinden.

Coevorden, Van Son

Specialist

Briefschrijver C. v.d. Meijden maakt zich boos over de kosten van een 20 minuten
durend bezoek aan de revalidatiearts à 157,50 euro (Tel. 15/04). Voor de goede
orde moet vermeld worden dat dit het tarief is dat door de zorginstelling
gedeclareerd wordt volgens de DBC-tarieftabellen (Diagnose Behandel Combinatie).
Het specialistenhonorarium is slechts een klein onderdeel hiervan. Ergo, korten
op de specialistenhonoraria is symboolpolitiek en zal de motivatie voor hun
inzet verminderen.

Den Helder , S. van der Veer

Aantjes

Willem Aantjes eist dat het CDA-congres zich expliciet uitspreekt tegen een
samenwerking met de PVV. Wat een gotspe. En deze eis gaat vergezeld van de
dodelijke dreiging dat hij anders op de ChristenUnie zal stemmen! Nu heeft
eenieder het recht zijn opvattingen over anderen uit te spreken en zijn
persoonlijke consequenties daaraan te verbinden. Maar iemand met een dermate
besmet verleden heeft a priori dat recht verspeeld. Mijn advies aan het
CDA-congres: wanneer het om uitsluiting gaat, doe dit dan met het  lid Aantjes,
afkomstig uit het voormalige AR-kamp!

Hengelo, Leo Springer

Gezagvoerder

Drie jaar geleden deden zich ongeveer dezelfde omstandigheden voor als zondag in
Smolensk. Het was niet verantwoord om te landen, maar president Kaczynski zette
de piloot onder druk om dat toch te doen. Die piloot hield zijn rug recht, maar
dit gedrag moest hij bekopen met ontslag. Dit incident zal ongetwijfeld door het
hoofd van de militaire piloot hebben gespookt toen hij zondag door diezelfde
Kaczynski - zijn hoogste baas - onder zware druk werd gezet. Over de doden niets
dan goeds, maar Europa kan zich achter de oren krabben over het zelfreinigend
vermogen van de Poolse president die vandaag  met veel eer wordt begraven.

Vlaardingen, Wim de Ridder

LOAD-DATE: May 21, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              138 of 173 DOCUMENTS



                                  De Telegraaf

                             13 april 2010 dinsdag

Inflatiespook!

SECTION: FINANCIELETELEGRAAF; Blz. 21

LENGTH: 529 woorden

SAMENVATTING

Achteraf zeggen deskundigen dat er duidelijke signalen waren die duidden op de
komst van de financiële crisis. Toch hebben de meeste mensen het gevoel dat die
crisis er plotseling was. Met grote snelheid verspreidde het financiële onheil
zich over alle continenten.

VOLLEDIGE TEKST:

Voorspellingen in Europa dat de Nederlandse economie wel buiten schot zou
blijven en dat het vooral een Amerikaans probleem was, moesten gauw worden
bijgesteld. De crisis werd een wereldwijd probleem en dat is het nog steeds. Met
als gevolg dat veel landen hun tekorten fors hebben zien oplopen. Amerika heeft
inmiddels een staatsschuld die vergelijkbaar is met die van de jaren zeventig,
net na de Vietnamoorlog.

Maar ook in West-Europa loopt de staatsschuld snel op. Of Griekenland zijn
schuld gefinancierd krijgt en hoe het de schuld gaat afbouwen, is prominent in
het nieuws. Dichter bij huis - in ons eigen land - presenteren politieke
partijen hun verkiezingsprogramma waarbij plannen om te bezuinigen of de lasten
te verhogen, strijden om de eerste plaats. Het enige doel: terugbrengen van de
schuld.

Tegelijkertijd draaien de economieën in opkomende landen, zoals Mexico,
Brazilië, India en China, op volle toeren. Niks recessie of economische dip. En
ook de grondstofprijzen laten indrukwekkende prijsstijgingen zien. Zo zijn de
prijzen van koper, ijzererts en olie het afgelopen jaar geëxplodeerd. De
goudprijs staat op recordhoogte. Én er is erg veel geld beschikbaar dat de
centrale banken vorig jaar extra in omloop brachten om de financiële crisis te
beteugelen. Dit alles wijst op inflatie.

Via gestegen grondstofprijzen en via opkomende economieën komt inflatie naar
Amerika en naar West-Europa. ING verwacht in 2010 voor Rusland een inflatie van
10% en voor Turkije een inflatie van meer dan 6%. Voor Brazilië, Mexico en India
ligt de schatting tussen 4 en 5%. Bij hoge inflatie hoort een hoge rentestand en
ook dat is in deze landen het geval. De vraag is natuurlijk wat centrale
bankiers en regeringsleiders tegen opkomende inflatie gaan doen. Er zullen
interessante toneelstukjes worden opgevoerd.

Let vooral op het verschil tussen de bühne en de realiteit. Iedereen zal om het
hardst roepen dat het inflatiespook gestopt moet worden. In de praktijk zijn
jaren met hoge inflatie echter dé oplossing om van een torenhoge buitenlandse
schuld af te komen. Je 'inflateert' die schuld gewoon weg.

De kans is groot dat dit ook daadwerkelijk gebeurt; die strategie is niet nieuw.
Op deze manier lieten de Amerikanen in de jaren zeventig hun enorme buitenlandse
schuld verdwijnen. Deze keer gaat de rekening naar armere landen én naar de
gewone man in Amerika en in Europa die hun koopkracht en pensioen zien
verdampen. Nu zijn alle ogen gericht op China, en zijn enorme valutareserves. De
Chinezen zien de bui al hangen en doen verwoede pogingen om het inflatiemodel te
voorkomen. De Nederlandse kranten staan bol van alle mogelijke
bezuinigingsvoorstellen voor de komende twintig jaar. Krijgen we een paar jaar
hoge inflatie, dan kunnen die allemaal de prullenbak in. Iets om serieus
rekening mee te houden. Joost van der Does de Willebois is voorzitter van
Euronext Amsterdam

LOAD-DATE: April 12, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              139 of 173 DOCUMENTS



                                  De Telegraaf

                             13 april 2010 dinsdag

'Nu mogen wij het potverteren gaan financieren'

SECTION: WATUZEGT; Blz. 6

LENGTH: 853 woorden


Vroeger hadden wij de gulden en Duitsland de mark. Die werden ieder jaar meer
waard, door onze eigen inzet, ten opzichte van de drachme, lire, peseta, franc,
escudo en noem maar op. Toen kregen we de euro tegen een wisselkoers waar
iedereen blij mee was in Europa, behalve wij. En vervolgens mogen we nu de
landen gaan steunen die niet kunnen devalueren omdat ze geen eigen munteenheid
meer hebben. Nu mogen wij het potverteren van hen gaan financieren, om te
beginnen (!) met Griekenland.

Huizen, R.H. Schuijt

Inkomensafhankelijk

In de linkse verkiezingsprogramma's duikt het weer op: maak de zorgpremie
inkomensafhankelijk. Maar dat is al ruim het geval. Als een kostwinner
&euro;35.000 bruto per jaar verdient en zijn partner &euro;15.000 (leuk, maar
geen topinkomens), betalen ze samen boven op de volle basispremie van &euro;2300
nog eens &euro;2400 extra inkomensafhankelijke zorgpremie per jaar. En
&euro;5800 bijzondere zorgpremie awbz, eveneens inkomensafhankelijk. Totaal ca.
&euro;10.500 per jaar. Dat is een derde van wat ze netto overhouden! Deze linkse
partijen bedoelen gewoon dat dit gezin nóg meer moet betalen. Zo los je niets
op. De rem zal op de zorguitgaven moeten, want vanuit zichzelf is de
zorgbehoefte oeverloos.

Cranendonck,

Frits W. van Dijk

Privacy

Het rechtssysteem lijkt de grens op het beschermen van de privacy van
misdadigers nu echt overschreden te hebben. Een vooraf door de rechter verboden
uitzending wordt namelijk toch getoond op televisie. Velen nemen al jaren onze
rechterlijke macht niet meer serieus gezien de talrijke vonnissen die voor de
slachtoffers en nabestaanden een belediging en kwetsing zijn. Dat het nu echter
zover komt dat zelfs een omroep, die ongetwijfeld draconische sancties tegemoet
zal zien, de rechterlijke uitspraak niet serieus neemt, dat moet ons
rechtssysteem zich zwaar aanrekenen. De forse onvoorwaardelijke boete voor de
omroeporganisatie zal ongetwijfeld landelijk worden gedragen middels een
gullegeveractie. Onze rechtsstaat lijdt wederom een flinke internationale
nederlaag!

Zoetermeer,

H. van der Weg

Huisvesting

De uitzending van Peter R. de Vries heeft ons het verschil laten zien tussen de
huisvesting van tbs'ers en ouderen in de ouderenzorg. Beiden zijn ze aan huis
gebonden, maar het maakt veel uit waar je je tijd moet doorbrengen. Moeten we
ons niet schamen dat we het zover hebben laten komen?

Sneek, F.H.Dijkstra

Vertrutting

Ziet u ze nog op de fiets zwieren door Amsterdam? Rutger Hauer en Monique van
der Ven. Toen was Amsterdam nog Amsterdam. Nu niet meer. Alles wordt in banen
geleid. Fietsstroken, smalle autowegen, verkeerslichten, drempels. Yab Yum
gesloten, niet meer staan op een terras, niet meer roken etc. En dat alles
grotendeels onder het regime van Job Cohen. Niet voor niets wint Rotterdam het
van Amsterdam als het gaat om grote evenementen! Een enorme vertrutting. Ik houd
mijn hart vast als hij premier wordt... Nieuw-Vennep, Eshuis

Toptarief

Nu de PvdA-top steeds maar weer die grijsgedraaide plaat 'de sterkste schouders
dragen de zwaarste lasten' uit de hoes haalt, is het misschien een overweging
waard om in het kader van de solidariteit het volgende voorstel te doen: waarom
belast de PvdA de topinkomens - boven de 150.000 euro - niet met bijvoorbeeld
75% bij leden en sympathisanten van de partij? Op deze wijze kunnen we dan het
huidige tarief van 52% handhaven bij de overige burgers.

Gieten,

R. L. van Hasselt

Verkiezingen

Politici, ongeacht welke partij, doen bij regeringsdeelname nooit wat ze
beloven, omdat men nu eenmaal compromissen moet sluiten. Het is daarom
onbegrijpelijk dat men van sommige partijen zo veel verwacht. Basisregel in het
krachtenveld om de gunst van de kiezer is namelijk: bedenk de juiste formule die
mensen aanspreekt zodat wij de grootste worden. Daarna blijkt altijd weer: eerst
de kiezer lokken en dan laten dokken!

Hazerswoude, A. Rijkaart

Schade

Pieter Lakeman is boos omdat hij 'bedrieger' wordt genoemd (Tel. 09/04). Hij
zegt ook schade te ondervinden van de negatieve verhalen van schrijfster Marja
Bontekoe. Maar, hoe zit het dan met die ruim 400.000, door hem benadeelde,
rekeninghouders van DSB? Hebben zij dan geen schade van Pieter Lakemans
onverantwoorde actie ondervonden? En hoe zit het dan met de gezamenlijke
rekeninghouders bij Nederlandse banken? Die moeten nu indirect toch ook
meebetalen aan de afwikkelingskosten van het DSB-faillissement? Het valt wel op
dat onze bancaire bonusrovers ook bij hem keurig buiten schot blijven.

Amersfoort,

Jetse van der Veen

Bezuinigingen

'PvdA pakt gewone man' (Tel. 08/04). Ik zie het 'de gewone man' al denken: Moet
ik dan tóch maar Wilders stemmen? Dat is wel een lastige afweging, want we weten
nog steeds niet wat voor zinnige dingen Wilders nou eigenlijk wil doen om het
begrotingstekort terug te dringen. Wat hij niet wil, weten we allemaal, maar
daar los je geen problemen mee op. Als meer dan 80% van de bevolking uit 'gewone
mensen' bestaat, zal bezuinigen helaas niet gaan zonder deze groep te raken. Het
getuigt van moed dat de PvdA de voorkeur geeft aan realiteit boven populisme.
Iets wat je van de PVV niet kunt zeggen!!

Hans Zwolschen

LOAD-DATE: April 12, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              140 of 173 DOCUMENTS



                                  De Telegraaf

                             10 april 2010 zaterdag

POLITIE SLAAT TERUG;
Prominenten halen uit naar falende bestuurders  ERIC NORDHOLT:  "Stuitend hoe
Aboutaleb hachje probeerde te redden en korps liet barsten"

SECTION: REPORTAGE; Blz. 5

LENGTH: 1492 woorden

SAMENVATTING

De Nederlandse politie is niet langer van onbesproken gedrag. Discutabel
optreden in de zaak van het vermoorde meisje Milly Boele, de strandrellen in
Hoek van Holland en de discussie over luxe snoepreisjes van korpschefs zetten
alle Nederlandse dienders in de verdachtenbank. Iedereen heeft een oordeel over
'oom agent', die echter zelf zwijgt als het graf. Tot vandaag. Drie
politieprominenten over beschadigd imago en falende bestuurders: "Het geschop
tegen de politie moet eens afgelopen zijn." AMSTERDAM, zaterdag Eric Nordholt
(71), voormalig leider van het grootste politiekorps van Nederland, schudt zijn
hoofd. Neen, hij kende de afgelopen week publiekelijk geworden anekdote over een
van zijn opvolgers niet. De huidige Amsterdamse korpschef Bernard Welten was in
2004 pas een paar dagen in functie toen hij met burgemeester Job Cohen naar Den
Haag moest voor overleg over de moord op Theo van Gogh.

VOLLEDIGE TEKST:

Bij het ministerie van Binnenlandse Zaken mocht alleen Cohen naar binnen. Voor
Welten bleven de deuren dicht. De kersverse politiechef was op de terugweg zo
woedend over het gebrek aan steun van Cohen dat hij de dienstauto van de
burgemeester op de snelweg liet stoppen, uitstapte en zich door een
politiechauffeur liet ophalen. "Symptomatisch", noemt Nordholt het voorbeeld.
"Zo gaan Nederlandse bestuurders de laatste jaren met hun politie om."

"Er is geen respect meer voor de diender op straat, het is prijsschieten
geworden op de Nederlandse politie", meent de voormalige hoofdcommissaris. "Maar
dat heeft niets te maken met de kwaliteit van agenten en rechercheurs. Het
imagoprobleem wordt niet veroorzaakt door de politie maar door hun leiders."

Eigen hachje

Volgens Nordholt gaat het daarbij vooral om burgemeesters, ofwel
korpsbeheerders, van wie de politie totaal geen ruggensteun krijgt.
"Burgemeesters als Gerd Leers, Jozias van Aartsen en Annemarie Jorritsma zijn
positieve uitzonderingen. De rest, inclusief burgemeester Cohen, interesseert
het geen zier hoe het de politie vergaat. Wat heeft hij nou bijgedragen aan de
veiligheid? Hij liet het zijn ambtenaren opknappen. En het is toch stuitend te
zien hoe iemand als Aboutaleb zijn eigen hachje probeerde te redden en zijn
korps liet barsten."

De nasleep van de rellen op het strand van Hoek van Holland, die uiteindelijk
korpschef Meijboom de kop kostte; Nordholt kan er nog boos om worden. "Die
politiemensen die daar op dat strand moesten vechten voor hun leven kwamen in
eerste instantie zelf in het verdachtenbankje. Niemand die het voor ze opnam. De
bazen waren alleen maar met zichzelf bezig. En zo gaat het steeds. De stem van
de Nederlandse politie wordt niet meer gehoord."

Nordholt vervolgt: "Wat wil je ook met een minister van Binnenlandse Zaken
(PvdA-politicus Guusje Ter Horst, red.), die zich er op voorstaat niet met
korpschefs te willen praten? Dat is nog niet het ergste. Ze straalde ook geen
enkele warmte uit naar al die tienduizenden mensen, die dagelijks proberen
Nederland veiliger te krijgen. Sterker, het leek wel of ze een hekel had aan de
politie."

Hoofdcommissaris Bert Wijbenga is een van de talentvolle jonge korpschefs binnen
de Nederlandse politie. Hij leidt de aanstaande fusie van zijn korps Flevoland
met de politieregio Gooi- en Vechtstreek. Wijbenga slaagde er met zijn korps als
eerste in het grote aantal roofovervallen terug te dringen. Ook hij hekelt het
gebrek aan vertrouwen bij de minister. "Neem de bonnetjesaffaire, die door RTL
Nieuws naar buiten werd gebracht", zegt Wijbenga. "Korpschefs zouden te veel
reizen en declareren. Uiteindelijk bleef hangen dat twee hoofdcommissarissen
whisky, sigaretten en haargel hadden gedeclareerd. Ze hebben intern prima kunnen
uitleggen waarom ze dat deden, van enig misbruik van regelingen was geen sprake.
Maar voordat ze zich ook maar publiekelijk konden verdedigen, reageerde de
minister al verontwaardigd in de Kamer. Terwijl ze zelf - denk even aan haar
haringendeclaratie - persoonlijk heel goed weet hoe kwetsbaar je als publiek
persoon bent als het gaat om integriteit en imago. Inmiddels is al meer dan een
miljoen uitgegeven aan accountants om alle uitgaven van politiechefs te laten
controleren. We zijn aangeschoten wild."

Afknijpen

"Aanvankelijk leek het nog dat Ter Horst het goed voorhad met de politie",
vervolgt Wijbenga. "Ze ging akkoord met een goede cao. Later bleek het een
sigaar uit eigen doos. Door het financieel afknijpen van de Nederlandse politie
staan inmiddels 20 van de 25 korpsen onder toezicht van Den Haag. Over de nieuwe
politiewet is onder haar bewind drie jaar lang vergaderd en gekletst. Het blijkt
nu zinloze verspilling van energie te zijn geweest. Haar wetsvoorstel heeft geen
draagkracht en is door de Raad van State zeer negatief beoordeeld."

Volgens Wijbenga staat de Nederlandse politie er internationaal juist heel goed
op. "We zijn een voorbeeld voor politiekorpsen uit omringende landen. We krijgen
wekelijks delegaties van buitenlandse collega's, die bij ons komen kijken hoe we
bepaalde zaken aanpakken. Alleen in eigen land liggen we zo onder vuur. Volkomen
onterecht."

Imagoschade

Klaas Wilting, jarenlang verantwoordelijk voor het bewaken van het imago van de
Amsterdamse politie, weet als geen ander hoe snel het beeld van een organisatie
kan kantelen. Als woordvoerder van DSB maakte hij de val van de bank van Dirk
Scheringa van nabij mee. Wilting ziet een belangrijke overeenkomst met de
imagoschade bij de Nederlandse politie. "Dédain is in dat verband het
sleutelwoord", meent Wilting. "Het dédain ofwel de minachting waarmee de grote
Nederlandse banken de DSB behandelden, is vergelijkbaar met hoe Nederlandse
bestuurders omgaan met de politie. Hetzelfde geldt soms voor sommige magistraten
bij het openbaar ministerie. Er is toch bijna niemand meer die voor de politie
opkomt? Dat was wel anders in de periode van bijvoorbeeld burgemeester Van
Thijn. Hij was iemand die als het nodig was kritisch was op de politie, maar wel
altijd achter zijn mensen bleef staan."

"Hans Wiegel was ook zo'n leider, of burgemeester Vonhoff in Utrecht", vult
Nordholt aan. "En wat dacht je van minister Ien Dales, die te allen tijde
uitstraalde dat iedereen met de poten van haar politie moesten afblijven?
Bestuurders met natuurlijk gezag hebben we nodig. De toekomst van de Nederlandse
politie is sterk afhankelijk van wie minister-president en minister van
Binnenlandse Zaken worden."

Klaas Wilting vindt dat de politie ook de hand in eigen boezem moet steken. "De
burger heeft recht op uitleg als het erop lijkt dat zaken mislopen, zoals na de
verdwijning van het meisje Milly Boele. Waarom duurde het zo lang voordat de
politie reageerde op de kritiek? Neem nou die persconferentie. Eerst krijgen we
de hoofdofficier van justitie die een betoog houdt, daarna de burgemeester en
vervolgens mag de korpschef nog drie woorden zeggen. De politie moet weer
afdwingen dat ook naar haar stem wordt geluisterd."

Gewone mensen

Overigens zal het de gewone burger worst zijn, dat zo wordt gekissebist tussen
politici en politiechefs, nuanceert Wilting. "Voor de burger telt alleen dat hij
wil kunnen aankloppen bij de politie als er problemen zijn." Bert Wijbenga is
het op dat punt met Wilting eens. "We zijn er uiteindelijk niet voor politici,
maar voor gewone mensen die beschermd willen worden tegen criminaliteit. Daarom
is het goed dat creëren van meer veiligheid weer centraal staat bij de
Nederlandse politie. Dat is gelukkig ook weer het belangrijkste thema bij de
vergaderingen van korpschefs. Beter gezegd, onze voorzitter Leon Kuys heeft het
tot agendapunt nummer één gebombardeerd. Met elkaar bespreken we iedere maand de
laatste criminaliteitscijfers en de politiechef die er niet in slaagt ze te
laten dalen staat voor de hele groep aardig in zijn hemd."

Het doet Nordholt goed dat te horen. "Veiligheid, dat is waar het om gaat. In de
jaren negentig hadden we in Amsterdam net zo'n golf overvallen als nu. Op een
avond was er zelfs een overval tijdens een ouderavond op school. Toen was voor
mij de maat vol. Ik heb al mijn chefs laten komen en van ze geëist dat ze 's
avonds plannen zouden presenteren om de rovers aan te pakken. Het leidde tot een
groot offensief en het aantal overvallen nam wekelijks af. Zo maken we de burger
duidelijk dat hij op de politie kan rekenen."

Maar hoe dan de moeizame verhouding tussen de politietop en het bestuur te
verbeteren? Is een nationale politie de oplossing? Hoofdcommissaris Wijbenga wil
er nog niets over kwijt. "De raad van hoofdcommissarissen heeft een eensluidend
standpunt geformuleerd en maakt dit binnenkort kenbaar aan de politiek",
glimlacht hij mysterieus. Eric Nordholt doet minder geheimzinnig. "Ik spreek nog
regelmatig ex-collega's en neem van mij aan dat de politietop zich unaniem zal
uitspreken voor een nationaal korps en afschaffing van de politieregio's. Een
goede ontwikkeling, alleen al omdat we dan eindelijk van een aantal incompetente
korpsbeheerders af zijn."

LOAD-DATE: April 9, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              141 of 173 DOCUMENTS



                                  De Telegraaf

                             10 april 2010 zaterdag

ONPARTIJDIG

SECTION: BINNENLAND; Blz. 3

LENGTH: 449 woorden


Twitter ontplofte bijna van de week. Aanleiding: de opening van de Telegraaf van
donderdag, waarmee het jaarresultaat van de TMG-inktleverancier toen reeds
definitief positief werd beïnvloed. 'PvdA pakt gewone man', stond er in
koeienletters over acht kolom. En daarboven: 'Symboolpolitiek: nieuw toptarief
hoge inkomens 60%'.

Alleen in Noordergat (Fr) is na het uitkomen van die krant nog een lezer
gevonden, die weigerde aan te nemen dat de Telegraaf zich niet geheel en al kan
vinden in het nieuwe verkiezingsprogramma van de PvdA. De man werd direct
opgenomen en maakt het naar omstandigheden redelijk, al blijft alertheid
geboden.

Verder was het iedereen duidelijk en werd dientengevolge vooral op Twitter de
nodige gal gespuwd, veroorloofde men zich daarnaast heel veel grapjes over de
gewone man - maar ach, dat is hij wel gewend, hij is altijd al de schlemiel - en
probeerden ze hier en daar ook het Telegraaf-besluit om het nieuws op die manier
te brengen belachelijk te maken.

En dat terwijl het echt nog wel een tikkie heftiger kan.

Zoals in het perfide Albion.

Ik geef u een beschrijving van de voorpagina van de Britse tabloid Daily Express
van woensdag, waarop twee derde van het papier werd gevuld door de kop
(verwijzend naar de zojuist uitgeschreven verkiezingen van 6 mei): 'Laatste kans
om Groot-Brittannië te redden'. Met als onderkop: 'Nog eens vijf jaar onder
Brown en het is met ons afgelopen'.

En de volgende dag, net zo groot gebracht: '1,7 miljoen nieuwe banen en 92% gaat
naar migranten'.

De Britse tabloids worden al sinds mensenheugenis op deze wijze gemaakt, de
verdeling is altijd dezelfde: de Daily Express opereert ter rechterzijde, de
Daily Mirror steunt de Labour-partij. Het hoort daar bij de journalistiek, het
wordt door iedereen geaccepteerd, geen Brit die niet beseft dat onafhankelijke
journalistiek toch niet bestaat.

Nee, in Nederland óók niet.

Wat ze ook beweren.

De polderlandse media die altijd het hevigst verontwaardigd doen over de
Telegraaf - toen de frequentie laatst terugliep maakten wij ons best wel enige
zorgen, maar gelukkig is er sprake van een stevig herstel - doen er even hard
aan mee, maar veel subtieler en vooral veel stiekemer.

Terwijl zij zich zonder enige gêne onafhankelijk blijven noemen, blijkt vooral
uit hun onderwerpen, hun gastenkeuze en de wijze van ondervragen het tegendeel,
bijvoorbeeld in het geval Job Cohen, die nu reeds heilig is verklaard en zelfs
al enkele malen letterlijk als 'De Verlosser' is gepresenteerd.

Als DWDD geen tv-programma, maar een krant zou zijn, had het allang in
koeienletters over acht kolom de kop 'PvdA redt publieke omroep' gebracht.

Klopt, u zag en hoorde iets heel anders.

Maar het kwam er wel op neer.

LOAD-DATE: April 9, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              142 of 173 DOCUMENTS



                                  De Telegraaf

                              9 april 2010 vrijdag

Geachte Cohen

SECTION: WATUZEGT; Blz. 6

LENGTH: 262 woorden


U loopt in groten getale te hoop tegen het PvdA-verkiezingsprogramma dat
eergisteren bekend is gemaakt. Volgens A. de Jong uit Rotterdam betekenen de
programmapunten louter lastenverzwaring voor de burgers. "De PvdA heeft
bekendgemaakt op welke wijze zij de komende jaren in onze portemonnee wil gaan
snuffelen." De Rotterdamse lezer wijst erop dat we 'ons niet steeds maar weer de
les moeten laten lezen door de dames en heren die ons zo graag willen vertellen
wat wel en niet fatsoenlijk is'.

Maar het program gaat ook zeer doen bij de linkse omroepvrienden, zegt Ronald
Heibloem uit Hazerswoude-Rijndijk. Het belastingtarief van 60 procent voor
topinkomens is ook een aanslag op de portemonnee van de 'grootverdieners bij de
VARA, de omroep voor de 'gewone man' die geen zendtijd onbenut laat om de PvdA
in het regeringszadel te helpen'. "Tja, van je vrienden moet je het maar
hebben", stelt hij vast.

R.F. Meihuizen uit Driebergen verwijt de socialisten een dubbele agenda. De PvdA
is wel bereid 'om met de botte bijl achter Jan Modaal aan te hollen als dat geld
op kan leveren'. Maar geheel in lijn met de politieke correctheid negeert de
partij de kosten van de massa-immigratie.

Voor Cas Heijenk-Caspers uit Sleeuwijk is het zonneklaar dat 'Maurice de Hond
zijn opiniepeiling wel weer kan bijstellen: de PvdA verliest grandioos'. Want al
die bezuinigingen die Cohen voorstelt slaan nergens op. "Dan had het vorige
kabinet beter kunnen blijven zitten. Mijnheer Cohen, keer weer terug naar
Amsterdam en laat regeren over aan professionals", luidt het advies.

René van Zwieten

LOAD-DATE: April 8, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              143 of 173 DOCUMENTS



                                  De Telegraaf

                             8 april 2010 donderdag

'Wat is rol van banken bij bezuinigingen?'

SECTION: WATUZEGT; Blz. 6

LENGTH: 851 woorden


Wat ik mis in de discussie over de 29 miljard die bezuinigd moet worden (lees:
opgebracht door burgers) is de rol van de banken hierin. Als grote
medeveroorzakers van de kredietcrisis zou het niet meer dan normaal zijn wanneer
zij door de overheid gedwongen zouden worden een substantieel deel hiervan voor
hun rekening te nemen. Dat scheelt de burger veel pijn in z'n portemonnee. Nee,
in plaats daarvan wenst Den Haag alles op de burger af te wentelen (lekker
makkelijk) want die zijn inmiddels moe van het strijden tegen Den Haag.

Almere, M.M. van Irsel

Spitsheffing

Spitsheffing omdat de treinen tijdens de spits zo vol zijn (Tel. 06/04). Hoe
verzinnen ze het. Zie je het voor je? Albert Heijn verhoogt de prijzen omdat de
winkels zo vol zijn. Nee, zij maken de winkels gewoon groter. Kan de baas van AH
niet bij de NS gaan werken?

Axel, Han Smits

Oneindig

De komende vier jaar moet er bezuinigd worden en de meningen hoe verschillen
nogal. Onze regering denkt dat bezuinigen lasten verzwaren betekent, de gewone
burger weet dat je dan beter naar je uitgaven moet kijken. Nu verbaas ik mij
over het feit dat je niemand hoort hoe het gaat na deze vier jaar. Gaan de
lasten die de regering onder bezuinigen verstaan dan ineens weer naar beneden?!
En gaat er dan opeens weer meer geld naar de zorg, gaat de eigen bijdrage dan
opeens weer omlaag...? Of zijn deze lastenverzwarende bezuinigingen oneindig?

Hoofddorp,

R. Beekenkamp

Terras

Het was mij al eerder opgevallen dat de normen en waarden niet overal gelijk
gehanteerd worden. Zo is de vrijheid van bewegen in Leiden anders dan in
Amsterdam. In Amsterdam mag je niet buiten de denkbeeldige lijnen van een terras
zitten. In Leiden kan je als student gewoon je huisraad op straat slepen en er
een eigen terras maken zonder regels (Tel. 07/04).

Oosterwolde, F.H. Jansse

Excuses

In Purmerend wordt een jonge man met een donker uiterlijk abusievelijk door de
politie van zijn scooter gehaald. Hierbij wordt veel geweld gebruikt en hij
wordt hardhandig in de cel gesmeten. Nadat gebleken is dat hij onschuldig is,
wordt hij zonder excuses op straat gezet. De politiewoordvoerder vindt excuses
niet nodig want de jongeman leek wel erg veel op de vermeende dader (Tel.
07/04). Deze agent is zijn korps onwaardig en is gewoon een boerenpummel.

Amsterdam, Carl J. Hirsch

Zeevaartschool

Eindexamen aan boord van het ms Prinses Máxima. Waar is het keurige uniform van
de stuurman, zijn pet en zijn rangstrepen op de mouw? De student ziet eruit of
hij net van een scooter is gestapt om zich bij vrienden te vervoegen. Ach, waar
is de tijd van psalmzingen, mastiek maken, maar vooral om zich als
zeeman-officier van en voor de rederij, en het schip, te presenteren... De foto
bij uw artikel (Tel. 07/04) lijkt wel genomen tijdens een uitje van een
zeilclub!

Hasselt (België),

Robert Kuijpers

Verkiezingen

Ik heb sterk de indruk dat de politieke mores ten gunste zou veranderen als elke
kiezer niet alleen, zoals nu, een positieve stem ter beschikking zou hebben,
maar ook een negatieve. De positieve stem telt óp, de negatieve stem telt áf.
Bij registratie van ook de negatieve stemmen hebben politici heel wat minder
smoezen ter beschikking.

Almelo, H.J. Baake

Mild

Op openlijke geweldpleging tegen personen of goederen, een artikel waar je de
strandrellen van augustus in Hoek van Holland best onder kan scharen, staat
maximaal een gevangenisstraf van zes jaar. In Nederland kun je een strafblad
hebben van 25 kantjes, gepakt worden bij de strandrellen en toch wordt er maar
twee jaar tegen je geëist. Levenslang is misschien niet altijd de oplossing maar
dit zeker niet. Weer zo'n mooi voorbeeld van onze te softe rechtspraak...

Almere,

R. de Jonge

Moedig

Wat mij trof, is dat er een ontmoeting heeft plaatsgevonden tussen de ouders van
Karst T. en de nabestaanden van de slachtoffers. Voor zo'n gebaar is moed nodig
en ik bewonder beide partijen, dat zij het konden opbrengen elkaar te ontmoeten
om over deze verschrikkelijke gebeurtenis met elkaar te praten en waar nodig
troost te bieden. Klasse!

Alphen aan den Rijn,

P.J. Deeleman

Camerabeelden

Bij de branden in Veendam stonden bewakingscamera's gewoon uit en nu blijkt dat
als er wel beelden zijn, deze niet mogen worden gebruikt in rechtszaken (Tel.
06/04). Weer een geldverslindend project om zeep geholpen, want reken maar dat
het de belastingbetaler een enorm kapitaal heeft gekost om die camera's
landelijk te installeren. En voor wat? Voor schijnveiligheid! Of ze staan niet
aan of ze doen er niets mee. Weg met die dingen dus... Om het project financieel
recht te trekken, kunnen ze natuurlijk wat extra cameraatjes langs de wegen
plaatsen, immers die beelden zijn blijkbaar altijd geldig. Lekker tegenstrijdig
maar het levert uiteraard centen op.

Rotterdam, P. van Neck

Net niet

Nol de Ruiter vind het nodig om, twintig jaar na dato, met modder te gooien naar
Leo Beenhakker (Tel. 06/04). Waarom toen niet geageerd, nee twintig jaar
wachten. Typisch het gedrag van 'net niet'-figuren waarvan er in Nederland al
veel te veel rondlopen: Bogarde, Kluivert, Verstappen, etc. Geen zelfreflectie.
Wordt eens volwassen!

Sneek, Cees J. Roos

LOAD-DATE: April 7, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              144 of 173 DOCUMENTS



                                  De Telegraaf

                             8 april 2010 donderdag

Geachte lezer

SECTION: WATUZEGT; Blz. 6

LENGTH: 211 woorden


Eindelijk! De geest is uit de fles, verzucht u na de bekendmaking van het door
Geert Wilders opgevraagde kostenplaatje van de immigratie van niet-westerse
allochtonen. Tussen de zes en tien miljard per jaar kost het de samenleving.
"Eindelijk krijgt de belastingbetaler te zien wat een linkse hobby kost.
PvdA-minister Van der Laan deed niet voor niets zo zijn best om deze kosten te
verhullen. Hij wist dondersgoed wat er mis was", beschuldigt de heer Van Zanten
uit Amsterdam. "De verdedigers van dit beleid zeggen dat de kosten niet of
nauwelijks relevant zijn en dat Nederland geen tweederangs burgers kent", merkt
Reinier Voogd uit Limbrigt op. "Geen tweederangs burgers dus? Maar dan mag ook
verwacht worden dat zij zich gedragen als Nederlanders. Wij hebben hun de kansen
geboden waarop zij hoopten. Maar dan wél meedoen!", vindt deze lezer. Nu we
weten hoeveel het kost, kunnen er ook maatregelen genomen worden, aldus Marieke
de Vries uit Amsterdam: "Ook hier moet de kaasschaaf overheen." A.R. Girbes sr.
uit Odoorn adviseert de immigratie én ontwikkelingshulp onmiddellijk te stoppen
"dan hebben we de helft van de bezuinigingen te pakken en hoeft Jan Modaal
daarvoor niet te bloeden" en hij besluit: "Wilders krijgt, helaas, steeds meer
gelijk."

Margo Stols

LOAD-DATE: April 7, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              145 of 173 DOCUMENTS



                                  De Telegraaf

                             8 april 2010 donderdag

Bedreiging

SECTION: BINNENLAND; Blz. 3

LENGTH: 230 woorden


De grootste nivelleringsoperatie sinds het kabinet-Den Uyl. En om miljoenen
Nederlanders nog extra angst aan te jagen wordt de aftrek van hypotheekrente met
alle risico's van dien geslacht.

Dat is wat de PvdA de kiezers voorschotelt in haar verkiezingsprogramma. De
leidraad is dat ondernemende Nederlanders en hardwerkende burgers met een
middeninkomen de klos zijn. Of het nu gaat om de zorg met inkomensafhankelijke
premies of om de studiefinanciering; overal waar het kan, gaat de PvdA
nivelleren.

Daarbovenop wordt verwoestende symboolpolitiek bedreven met een belastingtarief
van 60 procent, bij de verplichte verduurzaming en het inactief houden van de
Nederlandse samenleving.

De PvdA is terug bij af en haalt zelfs de SP en GroenLinks links in.

Onthutsend is de wijze waarop de PvdA manipuleert met de hypotheekrenteaftrek.
Met gladde verkooppraatjes wordt de kiezer een rad voor ogen gedraaid. Meer dan
zes miljoen Nederlanders zijn een langlopende verplichting aangegaan en in deze
crisis vergroot de PvdA de onzekerheid onder huiseigenaren alleen maar. En net
doen alsof de huizenprijzen níét gaan dalen of dat het alleen mensen met een
hoog inkomen raakt, is ronduit misleidend.

Onder leiding van Job Cohen, die inderdaad geen snars verstand van financiën
blijkt te hebben, is de PvdA een grotere bedreiging voor de economie en het land
dan de crisis die moet worden bestreden.

LOAD-DATE: April 7, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              146 of 173 DOCUMENTS



                                  De Telegraaf

                             3 april 2010 zaterdag

natuurlijke rijkdom Bewust van;
EU op bres  voor  biodiversiteit

SECTION: WETENSCHAP1; Blz. 6

LENGTH: 533 woorden

SAMENVATTING

AMSTERDAM - De meeste mensen denken dat het verlies aan biodiversiteit hun niet
persoonlijk zal raken. Slechts 17 procent van de ondervraagde Europeanen gelooft
dat deze aantasting van soortenrijkdom in de natuurlijke leefomgeving nu al op
hen van invloed is. Lucht- en watervervuiling zijn volgens hen de grootste
boosdoeners.

VOLLEDIGE TEKST:

Dat blijkt uit de Eurobarometer 'Attitudes of Europeans towards the issue of
biodiversity', die deze week is gepubliceerd. Dat gebeurde bij de start van de
Europese bewustwordingscampagne ter bevordering van de biodiversiteit. Volgens
Rolf-Jan Hoeve, plaatsvervangend hoofd van de Europese Commissie in Nederland,
is die campagne hard nodig.

"Uit ons onderzoek blijkt dat slechts 38 procent van de Europeanen de betekenis
van het woord biodiversiteit kent. Nog eens 28 procent heeft er wel van gehoord
maar weet niet wat er mee wordt bedoeld. Over de hele wereld wordt de
soortenrijkdom ernstig bedreigd. Planten en diersoorten sterven honderd tot
duizend keer sneller uit dan voorheen. Menselijke activiteiten zijn daarvan de
oorzaak. Bovendien wordt een derde van alle bekende soorten met uitsterven
bedreigd. Wetenschappers schatten dat 60 procent van de wereldwijde ecosystemen
de afgelopen jaren schade heeft opgelopen."

Overbevissing op de oceanen, ontbossing en versnippering van natuurgebieden
veroorzaken grote schade aan de biodiversiteit. Ecosystemen zijn als het ware
organismen waarbinnen ieder onderdeel belangrijk is. Uitsterven van vissoorten
heeft gevolgen voor weer andere vissoorten die minder te eten hebben. Als er
geen bijen meer zijn, worden bomen niet meer bevrucht en verdwijnen appels en
peren van de winkelschappen.

Het belang van biodiversiteit heeft het de afgelopen decennia op politiek
terrein vaak verloren van economische belangen. Waar wetenschappers pleitten
voor totale vangstverboden om de schrikbarende achteruitgang van tal van
vissoorten tegen te gaan, werd desondanks Europese visquota afgesproken om aan
de belangen van vissers tegemoet te komen.

Een eerdere afspraak om in 2010 het verlies aan biodiversiteit te stoppen, is
dan ook niet gehaald. Simpelweg omdat het draagvlak niet groot genoeg was. De
EU-ministers hebben echter beterschap beloofd en onlangs een nieuwe doelstelling
bepaald: het verlies binnen de soortenrijkdom en de aftakeling van ecosystemen
moet stoppen en de schade moet, voor zover mogelijk, voor 2020 worden hersteld.
Na de politiek is het nu de beurt aan de 'gewone burger'. De EU-campagne is er
in eerste instantie op gericht mensen bewust te maken van de huidige stand van
zaken en vervolgens de burgers te bewegen om zelf een rol te spelen in het
behoud van biodiversiteit. Een aantal adviezen: gebruik de auto minder en het
openbaar vervoer meer; eet meer biologisch seizoensvoedsel dat dicht bij huis is
geproduceerd; wees wijs met energieverbruik.

De Europese campagne kost rond de vijf miljoen euro en zal tot eind 2010 worden
gevoerd. De aandacht is daarbij speciaal gericht op Nederland, Spanje,
Bulgarije, Roemenië, Polen en Italië. Nederland is uitgekozen omdat het voor een
dergelijk dichtbevolkt land niet makkelijk is om de natuur ook daadwerkelijk de
ruimte te geven.

LOAD-DATE: April 2, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              147 of 173 DOCUMENTS



                                  De Telegraaf

                             26 maart 2010 vrijdag

Het Amsterdam van toen;
Hoofdstad van anderhalve eeuw geleden op de kiek

SECTION: METROPOOL; Blz. 8

LENGTH: 794 woorden

SAMENVATTING

Het is het verhaal van een speurtocht: de intrigerende expositie De eerste
foto's van Amsterdam 1845 - 1875 in het Stadsarchief. De superspeurneus is
conservator Anneke van Veen. En van de weeromstuit wordt de bezoeker zelf ook
een speurder.

VOLLEDIGE TEKST:

Want er valt veel te ontdekken op de foto's die de stad laten zien in een tijd
dat het haar niet erg voor de wind ging. Het was vooral een plek van vergane
glorie, van achteropgeraakt zijn. Maar ook toen waren er mensen, vertelt Van
Veen, die de moderne tijd op de voet volgden en gegrepen werden door de destijds
kakelverse fotografie. Een man als Eduard Isaac Asser bijvoorbeeld, een bevlogen
amateur die trachtte licht en schaduw te vangen in het uitzicht uit zijn raam
aan de Reguliersbreestraat. De wat chiquere Jan Adriaan van Eijk, motor achter
de Tentoonstelling voor Photographie en Héliographie (in 1855). Of de
tegenwoordig beroemdere Jacob Olie, die van eenvoudiger komaf was, zijn eigen
camera bouwde en zijn omgeving op het Bickerseiland vastlegde. En Pieter
Oosterhuis en Andries Jager, die experimenteerden met commerciële fotografie.

Anneke van Veen heeft ze met veel speur- en puzzelwerk allemaal bij elkaar
gebracht, waardoor er een nog niet eerder gezien beeld van de stad ontstaat. Het
kleinere formaat van deze afdrukken wordt verder getoond naast het werk van de
Engelsman Benjamin Brecknell Turner, die afdrukken maakte van 30 x 40.

Turner bezocht Amsterdam twee weken in 1857, samen met zijn zwager, "twee heren
in goeden doen", omschrijft Van Veen hen. Een opmerkelijke trip, want Amsterdam
gold nou niet direct als een toeristisch hoogtepunt. En Turner kon het
natuurlijk niet weten, maar zijn foto's zouden het begin worden van Van Veens
zoektocht.

Want begin jaren 90 wist zij op een veiling twee van de zestien bekende
negatieven van deze serie op de kop te tikken voor het Stadsarchief. Dáár moest
wat mee, wist Van Veen. Het resultaat is te zien in het Stadsarchief.

En passant is de expositie (en het bijbehorende boek) een vertelling over het
Amsterdam van die jaren. Veel beelden komen erg bekend voor, maar zijn bij
nadere bestudering toch beduidend anders. Zo herkennen we natuurlijk de
Westerkerk, maar de ervoor staande Westerhal is allang verdwenen. Of treffen we
foto's van de Warmoesgracht aan, achter het Paleis op de Dam - tegenwoordig de
Raadhuisstraat. Staat Rembrandt wat weggedrukt op de Botermarkt, het plein dat
nu zijn naam draagt. Torent het verloren gegane Paleis voor Volksvlijt nog boven
de daken uit. Zien we Assers uitzicht: de Muntsluis, nu het Muntplein. Maar
lijkt de omgeving van de Koepelkerk, aan het Singel, weinig veranderd. Of
toch...?

Weer een heel ander kijkje geeft Anneke van Veen door het doen en laten van die
eerste fotografen uit de doeken te doen. "Het duurde allemaal lang, en dan
bedoel ik niet alleen het fotograferen zelf, maar vooral ook alle gedoe
eromheen, de chemische baden met agressieve middelen."

Voor de kunst met een grote K hoefden ze het trouwens niet te doen, want de
heren kunstcritici in die tijd hadden weinig op met de fotografie, ze vonden het
vooral een zaak van veel kunstgrepen, die de hand van de ware kunstenaar niet
konden vervangen. En voor de fotografen zelf was het dat ook: vooral een
technische uitdaging aanvankelijk. Bovendien was het kostbaar. De apparatuur
moest helemaal uit Parijs komen, waardoor het was voorbehouden aan bemiddelde
mensen. Een foto kostte in de jaren 50 rond een gulden, een heel bedrag voor de
gewone man. Ook commercieel valt er eerst dus weinig te halen. Lithografieën
zijn dan nog goedkoper dan die dure foto's.

Dat verandert in de jaren vijftig. Op de Great Exhibition in 1851 in Londen, de
wereldtentoonstelling in Crystal Palace, werd de opzienbarende stereoscoop
gepresenteerd: ineens was er een dimensie te zien die men tot dan toe nog niet
kende. De stereoscoop was de voorbereider voor acceptatie van de foto door het
volk.

Het zou de wereld veranderen: de schaarse beelden van Amsterdam uit die tijd
staan haaks op onze tijd, waarin bijna iedereen een fototoestel heeft of
'gewoon' even een kiekje schiet met zijn mobieltje.

'De eerste foto's van Amsterdam 1845 - 1875' is vanaf 2 april t/m 27 juni te
zien in het Stadsarchief, Vijzelstraat 32, Amsterdam. Di. t/m vr. 10.00 - 17.00,
za. en zo. 11.00 - 17.00. Info over de expositie, de buitententoonstelling, het
boek en verdere activiteiten op www.stadsarchief.amsterdam.nl

Naast de tentoonstelling in het Stadsarchief is er in de binnenstad een
'buitententoonstelling'die de route volgt van Benjamin Brecknell Turner, die
Amsterdam in 1857 bezocht. Turners foto's zijn op locatie op grote billboards te
bewonderen. Een verrassende ervaring: heden en verleden in één oogopslag. Route
te downloaden vanaf de website.

LOAD-DATE: March 26, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              148 of 173 DOCUMENTS



                                  De Telegraaf

                             26 maart 2010 vrijdag

Luns was tegen huwelijk Beatrix en Claus

SECTION: BINNENLAND; Blz. 7

LENGTH: 415 woorden

SAMENVATTING

Van onze parlementaire redactie DEN HAAG, vrijdag Het huwelijk van prinses
Beatrix met Claus van Amsberg kon in 1965 niet rekenen op de goedkeuring van
minister van Buitenlandse Zaken Joseph Luns. Dat blijkt uit de gisteren
gepresenteerde politieke biografie van de hand van Albert Kersten.

VOLLEDIGE TEKST:

Kersten kon voor zijn lijvige werk gebruikmaken van het persoonlijke archief van
Luns (1911-2002), die bijna twintig jaar minister van Buitenlandse Zaken was en
daarna nog eens dertien jaar diende als secretaris-generaal van de NAVO.

Voor Luns was Claus van te simpele komaf. De oerconservatief vreesde dat
huwelijken van Oranjes met gewone burgers of lage adel (zoals Claus) de positie
van de monarchie zouden ondermijnen. Vandaar ook dat hij de verkering van
prinses Margriet met Pieter van Vollenhoven in 1964 streng veroordeelde en een
'volstrekt ongewenste idylle' noemde. Hij drong er bij premier Marijnen op aan
'de jongeman in kwestie' ervan te overtuigen dat die zich moest terugtrekken 'in
het belang van het vorstenhuis'.

De humorvolle, kleurrijke en oerconservatieve Luns was 33 jaar lang het gezicht
van Nederland in het buitenland: ten tijde van de spanningen met Indonesië over
de toekomst van Nieuw-Guinea, in de Koude Oorlog en tijdens de moeizame eerste
stappen naar een deels verenigd Europa. Hij had volgens Kersten geen enkel
gevoel voor de veranderingen eind jaren zestig en zeventig, die hij zag als
ondermijning van het gezag. Overheid, kerk en monarchie waren in zijn ogen
pijlers van de maatschappelijke stabiliteit en moesten dat vooral blijven.

Aan Luns kleeft het imago dat hij blind achter de Amerikanen aanliep. Maar dat
is onjuist, stelt Kersten. Hij was een atlanticus in een tijd dat de wereld was
verdeeld tussen de Verenigde Staten en de Sovjet-Unie en beleidsmakers ervan
overtuigd waren dat Europa alleen kon blijven voortbestaan onder bescherming van
de kernwapens van de Amerikanen. "Ik denk dat hij vrij moedig kritiek heeft
geuit op het Amerikaanse beleid. Hij zei: 'Wij zijn bondgenoten maar daar mag
wel wat tegenover staan'."

Uit archieven blijkt ook dat Luns in 1960 een reis van prins Bernhard naar
Perzië wilde dwarsbomen uit angst voor wat werd omschreven als 'een meisje'. De
prins was uitgenodigd voor een semiofficieel bezoek, aldus Luns in de
ministerrraad van 29 juli 1960. Luns vreesde dat Bernhard chantabel zou zijn als
hij ging. Ondanks de bezwaren vertrok Bernhard uiteindelijk toch, maar dan samen
met koningin Juliana.

LOAD-DATE: March 26, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              149 of 173 DOCUMENTS



                                  De Telegraaf

                            25 maart 2010 donderdag

'Wie niet horen wil, moet voelen'

SECTION: WATUZEGT; Blz. 6

LENGTH: 820 woorden


Hoe lang blijven politie en justitie de terreur van hangjongeren nog gedogen? Nu
weer klassieke muziek (Tel. 24/3) in Dieren als softe oplossing voor de
problemen. De tijd van theetje drinken en gesprekje voeren met burgemeester en
politie is allang achterhaald. Nu is het de hoogste tijd te zorgen voor
ordehandhaving, met een flink pak slaag van de politie en daarna van hun eigen
Marokkaanse en Turkse families. Ook een doeltreffende opvoedkundige aanpak in de
vorige eeuw! Nog steeds geldt dat wie niet horen wil, maar moet voelen.

Uden, Bart Wagenaar

Grijs

Rita Verdonk wil weten hoe PvdA-lijsttrekker Job Cohen denkt over asiel,
immigratie en integratie. Zij heeft hem uitgedaagd daarover publiekelijk met
haar in debat te gaan. Blijkbaar is het nog steeds niet tot haar doorgedrongen
dat haar hit uit het verleden, sinds de cover door Geert Wilders, een
onverkoopbare grijsgedraaide plaat is.

Nunspeet, Henk Versteeg

Koopkracht

Volgens het CPB zou de economische crisis in 2010 met 0,75 procent minder hard
doordreunen dan aanvankelijk was voorzien. Deze 'rekenmeesters' hebben kennelijk
echter géén rekening gehouden met het niet meer fiscaal aftrekbaar zijn van
achtereenvolgens: eigen bijdrage awbz, ziekenfondspremie, brillen,
contactlenzen, begrafeniskosten en -verzekering, alsmede het
ziektekostenbestanddeel in de reisverzekering. Voor velen geldt dus een netto
koopkrachtdaling van minstens 10 procent!

Utrecht,

Wim Vreeswijk

Briefjes

Winkeliers zijn boos omdat Brussel vraagt om ook briefjes van 200 en 500 euro te
accepteren (Tel. 24/3). Ik neem ze graag aan, maar nu is mijn vraag: hoe zagen
ze er ook al weer uit?

Woerden, J.Arentshorst

Simonis

Struisvogelpolitiek en domheid!! Anders kan ik de uitdrukking van Simonis niet
verklaren. "Wir haben es nicht gewusst"! Kan het nog schokkender?

Sneek, Cees J. Roos

Broek

Wat mankeert er aan een rok of jurk? Staat heel charmant en is echt vrouwelijk
toch? Overal om me heen, op straat en in mijn eigen familie, zie ik steeds meer
broeken. En nu laat de KLM haar stewardessen ook een broek aantrekken... (Tel.
24/3) Bah, het wordt zo een echte mannenwereld.

Hoofddorp, Joop Jansen

Imago

Gerard Joling geeft in een reclamespot voor 'een sauzenmerk' aan hoe men in
Nederland over de politie denkt en daarnaar handelt: Je verwart ze voor
strippers als ze voor de deur staan, als je mee moet naar het bureau spreek je
ze aan met 'doe normaal, man' en 'pas op mijn haar, gek', om daarna met hun
zwaailicht te spelen en feest te vieren! Als er vervolgens op "brute" wijze
geprobeerd wordt om zijn woning binnen te dringen (Tel.22/3), wat niet lukte
omdat hij wél genoeg geld over had om zijn pand extra te laten beveiligen en nu
ook te laten bewaken, zegt hij zich nu onveilig te voelen als hij alleen
thuiskomt! Gerard, welkom in de wereld van de 'gewone' man! Politie: doe wat aan
dit imago!

Amsterdam, Jan van den Berg

ROC

Mijn dochter is 23 jaar aan het roc Amsterdam verbonden als docent. Zij heeft
het onderwijs zien afbreken door alle regels vanuit de regering en door het
management dat geen enkele notie heeft van de werkvloer. Waar zij eerst
gemakkelijk stageplekken kon vinden voor de leerlingen, kan ze nu geen pupil
meer kwijt vanwege de slechte opleiding. Ook de basisopleiding van deze jongeren
is om te huilen. En ooit werden we geroemd om ons goede onderwijs.

Bergen op Zoom,

N. Beukers-Weijdt

Bijltje

In onze politiek lijkt het zo langzamerhand wel bijltjesdag. De één na de ander
gooit het bijltje erbij neer. Wie worden de opvolgers, die straks met het
(misschien botte) bijltje gaan hakken?

Alphen aan den Rijn,

P.J. Deeleman

Ziek

Obama heeft zijn hervorming van het zorgstelsel erdoor gekregen en dat lijkt een
felicitatie waard. Laat Amerika echter geen voorbeeld aan het zorgstelsel in ons
land nemen. Nog los van de zorg zelf zijn de kosten na omzetting
ziekenfonds/particulier naar het zorgstelsel via verzekeringmaatschappijen,
ondanks zorgtoeslag, voor veel mensen een zware last geworden; toenemend eigen
risico, beperking van vergoedingen, beperking belastingaftrek, nominale premie,
premie via het inkomen. De één wordt ziek van de kosten, de ander wordt ziek van
de premie.

Voorschoten, Wim Duijzers

Mislukt

Het cao-overleg voor 180.000 schoonmakers is mislukt. En natuurlijk is dat de
schuld van de werkgevers, zegt men. Maar laten we in dit verband ook eens naar
de schaamteloze houding kijken van de overheid als opdrachtgever. Enerzijds mag
een hoofdcommissaris businessclass vliegen, omdat hij anders 'verfrommeld'
aankomt, zoals hij zegt, mag een minister een privéjet huren voor 102.000 euro
om naar Lagos te vliegen en mogen de schoonmakers voor een appel en een ei de
vliegtuigstoelen reinigen waarop de prominente bestuurders hebben gezeten. En
dan durft de overheid ook nog rustig enkele maanden met betaling te wachten. Het
bedrijfsleven durft vaak niet te reageren, bang om opdrachten te verliezen. Een
schandelijke situatie!

Hasselt (OV), Henk Mulder

LOAD-DATE: March 25, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              150 of 173 DOCUMENTS



                                  De Telegraaf

                             20 maart 2010 zaterdag

Koning van slimme etnomarketing;
Oruç gaat ook op in   rol van filantroop

SECTION: FINANCIELETELEGRAAF; Blz. 28

LENGTH: 667 woorden

SAMENVATTING

AMSTERDAM - Celal Oruç, de zoon van een Turkse gastarbeider die
telecom-miljonair werd, stapt de energiemarkt in. Daar wil hij zijn truc
herhalen: doelgericht de grote groep moeilijk benaderbare allochtone klanten
voor zich winnen. Het is wachten tot de Eneco's, Nuons en Essents van deze
wereld met een zak geld bij hem op de stoep staan. Nederland is vanaf deze maand
een nieuwe energieleverancier rijker: Orro Energy.

VOLLEDIGE TEKST:

De Nederlandse Turk Oruç werd bekend als oprichter van telefoniebedrijf Ortel.
In de telecombranche wordt nog altijd met bewondering over Ortel Mobile
gesproken, dat slim de ruimte innam die bestaande bedrijven 'vergaten'.

Ben Woldring, directeur van telefonievergelijker Bellen.com, is vol lof over die
strategie "Ideaal, want allochtonen bellen natuurlijk veel meer dan de
gemiddelde Nederlander over de grens. Ortel was voor hen de enige aanbieder,
mond tot mond reclame deed de rest."

Oruçs merk Ortel Mobile, dat destijds vooral dreef op prepaid sim-kaarten
waarmee klanten goedkoop naar het buitenland kunnen bellen, werd snel populair,
vooral onder Turken en Marrokanen.

Nadat in 2008 tot grote trots van Oruç zijn bedrijf grotendeels aan KPN werd
verkocht, kwam hij als eerste Nederlander van Turkse afkomst in de Quote 500,
met een geschat vermogen van &euro;71 miljoen.

Toen Oruç zijn eerste telefoniewinkel opzette, wilde volgens zijn eigen lezing
geen enkele bank hem een lening geven. "Nu staan ze in de rij", smaalde hij twee
jaar geleden.

Eric Hageman, financieel topman van KPN Mobile-International, kent Oruç vanuit
de tijd dat hij met hem onderhandelde over de verkoop van Ortel Mobile aan KPN.
Hij schetst Oruç als een man die niet alleen de nadelen van de
integratieproblematiek in de Nederlandse maatschappij onderkent, maar als
ondernemer ook de mogelijkheden daarvan ziet.

Een serie-ondernemer ook, die begon met een keten van een vijftiental
restaurants, daarna in vastgoed stapte en tenslotte via mobiele telefonie en
financiële dienstverlening (verzekeringen en geldverzending, onder de naam Ortel
Finance) zijn fortuin vergaarde.

"Oruç komt in de regel met het idee en het meeste kapitaal. Dan omringt hij zich
met mensen uit het wereldje zelf die de kennis en contacten hebben. Als het
concept een succes is, verkoopt hij de tent, om met zijn volgende bedrijf weer
een treetje hoger te komen", zegt Hageman.

In het geval van Orro Energy is de expertise van de energiemarkt binnengehaald
in de persoon van Frank de Vroed, voormalig directeur van het servicebedrijf van
Eneco. De luitenant van Oruç is de Rotterdamse zakenman en mede-aandeelhouder
Wilfred Rottier, door Hageman omschreven als een 'terriër'.

"Waar Celal gezellig een kopje thee met je drinkt in Hotel des Indes, schuift
hij Rottier naar voren voor de harde onderhandelingen."

Orro Energy zegt eenvoud na te streven. Iets wat volgens Rottier in de huidige
energiemarkt een schaars goed is. Er wordt voor stroom en gas alleen een
variabel contract aangeboden, en alleen dagelijks opzegbare contracten voor
onbepaalde tijd. Alle stroom is groen en komt van waterkrachtcentrales. Betalen
kan zelfs contant, bij één van de eigen agentschappen.

En het streven naar eenvoud zal niet alleen Turkse of Marokkaanse consumenten
aanspreken. Woldring, met zijn internetbedrijven ook nauw betrokken bij de
energiemarkt, noemt dat laatste cruciaal. "Als ook autochtonen zich aangesproken
voelen, kan het hard gaan. Wat Oruç' telefoonbedrijf destijds mede een succes
maakte, is dat - los van de goede service - de tarieven ook voor gewone
Nederlanders scherp waren." Hageman: "Ik zie de Eneco's en Essents van deze
wereld snel bij hem op de stoep staan."

Familieman Oruç (getrouwd, 3 kinderen) heeft de reputatie van een weldoener. Zo
helpt hij familie en vrienden die een eigen zaak willen beginnen. Deze week was
hij op bezoek bij de getroffenen in het aardbevingsgebied in Turkije, nabij zijn
geboortedorp in het uiterste oosten van Turkije. Gewoon, om ze een hart onder de
riem te steken.

LOAD-DATE: March 20, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              151 of 173 DOCUMENTS



                                  De Telegraaf

                             13 maart 2010 zaterdag

'Vragen over Q-koorts blijven onbeantwoord'

SECTION: WATUZEGT; Blz. 2

LENGTH: 853 woorden


Zeker in de omgeving waar ik woon zullen veel mensen de glossy van LNV met
gemengde gevoelens hebben aangezien. Nadat een paar weken geleden in De
Telegraaf stond dat er weer iemand was overleden aan de Q-koorts, plofte enige
dagen later een brief van mevrouw Verburg en meneer Klink op de vloermat, met de
mededeling dat er ook Q-koorts is geconstateerd in de plaats Zegveld (ZH). Nu,
dat was even schrikken. Als je alle aspecten van deze verschrikkelijke
dierziekte die beschreven worden leest, met de mededeling dat de geiten, waar
nodig, zullen worden afgemaakt, wordt het probleem wel heel concreet voor ons
gezin. Vragen zoals: waar in Nederland zijn nog meer van deze brieven aan
bewoners gestuurd; hoe veel brieven denken Verburg en Klink nog te gaan
versturen; hoe groot is het probleem Q-koorts in Nederland en hoeveel dieren
zijn er tot nu toe eigenlijk geruimd, spoken door het hoofd. Van de betrokken
instanties hoor je vrijwel niets meer, terwijl er toch veel mensen met vragen
zitten. Voor een ministerie als LNV zou toch het gezondheidsbelang van de burger
op de eerste plaats moeten komen, i.p.v. commercieel gewin. Dus nee, doe mij
maar geen Gerda.

Bodegraven, H. van Vliet

Wanbeleid

Die glossy is zo erg nog niet, maar Verburg verdient het niet in het zonnetje
gezet te worden. In tegendeel, na haar wanbeleid had ze allang in de vriezer
gezet moeten worden. De huidige ophef omtrent haar functioneren had er veel
eerder moeten zijn, toen bleek dat zij geen actie had genomen inzake de
Q-koorts! Australië waarschuwde al jaren geleden voor dit gevaarlijke virus,
toch zijn nu door te laat ingrijpen (inenten) vele prachtige dieren onnodig
'geruimd' en zijn er onnodig mensen overleden aan de Q-koorts! Dít had veel meer
ophef verdiend, dit had reden voor haar aftreden moeten zijn.

Arnhem, J. Verniers

Ding

Kent u 'Ding flof bips' nog, het volstrekt onzinnige spotje over de deelnemende
Eurolanden? Dat was drie ton over de balk. 'Gerda' kost een ton meer, maar nu
heb je er wel een tijdschrift voor...

Hazerswoude-

Rijndijk,

Ronald Heibloem

Pleeboy

Lieve Gerda, zo'n blaadje waar jij op kosten van de belastingbetaler uitgebreid
in staat, verdwijnt normaal gesproken direct naar het toilet. Wij, gewone
Nederlanders scheuren de blaadjes in tweeën om toiletpapier te sparen. Eigenlijk
sta je dus in de pleeboy. Glossy papier is alleen niet echt handig op het
toilet, Gerda.

Nunspeet, Ton Boxman

Standje

Des Bouvrie is alleen ergens van verdacht en wordt opgepakt, Verburg steelt
400.000 euro van de belastingbetaler en... Juist: niks. O ja, een standje.

Woudenberg, Ruud van Aalst

Aanklacht

Wie denkt de overheid wel dat zij is om een onschuldige persoon die ze alleen
enkele vragen wil stellen, zoals Jan des Bouvrie, op zo'n belachelijke en
beschamende manier te arresteren en een paar dagen in een cel te gooien? Dat
moeten ze met echte misdadigers doen. Er zou een Nationale Aanklacht moeten
komen tegen de Belastingdienst, de FIOD-ECD en het OM vanwege dit schofterige
gedrag. Wat heeft deze belachelijke actie de belastingbetaler trouwens gekost?

Rijswijk ZH,

E. Hessels

Vlucht

Wat een ongelofelijk naïeve actie van Harry van Duivenboden om een overvaller te
overmeesteren en dan ook nog eens met naam en foto in de krant te gaan staan
(Tel.11/3). Het wachten is nu op 'beleefdheidsbezoekjes' van vrienden/familie
van de daders. En maar hopen dat de arme crimineel geen blauw plekje heeft
opgelopen, want dan gaat justitie alle middelen inzetten om hem te vervolgen.
Eigen rechter spelen is hier streng verboden. Vlucht Harry, nu het nog kan!

Hoogwoud, Ron Koster

Hypocriet

Ook deze week werd bekend dat ex-minister Cramer een paar miljoen euro's heeft
besteed aan nutteloze en tendentieuze milieupropaganda, voorbereid door
bevriende clubjes en personen. In het licht van die verspilling is de heibel in
de Kamer over de glossy Gerda op zijn minst een beetje hypocriet. Overigens zou
de Kamer er beter aan doen zich op te winden over de moraal van de overheid in
het algemeen als het gaat om verkeerde en onnutte besteding van belastinggeld.
Of dat nu gebeurt door ministeries of door uit overheidsgeld betaalde of
gesubsidieerde andere instanties.

Rijswijk, F.H. Meppelder

Alarm

Alarmsysteem in geldnood (Tel. 14/3). Hoe kan het bestaan dat er wel geld is
voor Gerda en haar feestje in de Efteling, maar dat de overheid geen cent geeft
voor Amber Alert, een systeem om kinderlevens te redden. Geef ons geld a.u.b. op
een verantwoorde manier uit!

Heeze, H.M.H. Fischer

Knieslot

Waar is het knieslot gebleven? Was dat niet dé oplossing tegen het weglopen van
tbs'ers die op verlof mochten? Wanneer hij buiten het toegestane gebied komt,
slaat de knie op slot en wordt het lopen zwaar gehinderd, met als gevolg dat
deze gevaarlijke overtreder van de gestelde regels gemakkelijk opgepakt kan
worden. Hiermee kan heel veel verdriet worden voorkomen. Ik heb het opgezocht en
wat blijkt: ex-staatssecretaris Albayrak vond dit te duur. Als het over
mensenlevens gaat, kan het nooit te duur zijn.

Vlijmen, J. v.d. Steeg

Thee

Job Cohen volgt Wouter Bos op? Dan zal er straks in Den Haag veel behoefte aan
thee zijn.

Haarlem, Harry Andrik

LOAD-DATE: March 12, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              152 of 173 DOCUMENTS



                                  De Telegraaf

                             13 maart 2010 zaterdag

Behoefte aan financiële navigatie;
Budgetbeheer neemt enorme vlucht  De weg kwijt in complexe geldwereld

SECTION: OVERGELD; Blz. 12

LENGTH: 989 woorden

SAMENVATTING

Nog niet zo heel lang geleden hadden alleen geestelijk gehandicapten,
weeskinderen en andere wilsonbekwame mensen een gemachtigde die hun financiën
voor hen beheerde. Tegenwoordig moeten ook steeds meer gewone Nederlanders er
een beroep op doen. In de schuldhulpverlening zijn er, zoals we onlangs meldden,
twee wegen: via de rechter en via de gemeente. Vaak gaat schuldhulp in een van
deze vormen gepaard met een door de rechter benoemde curator of bewindvoerder
die de geldzaken overneemt.

VOLLEDIGE TEKST:

Naast deze klassieke methoden is er nog een mildere vorm van hulp voor mensen
met geldproblemen die een steeds grotere vlucht neemt: budgetbeheer.
Budgetbeheer is niet bedoeld om u schuldenvrij te maken, maar wel om te
voorkomen dat u nieuwe schulden opbouwt. Voor de één kan het betekenen dat hij
na verloop van tijd zelf heeft geleerd hoe met geld om te gaan, voor de ander
betekent het een leven lang afhankelijk zijn van hulp, om erger te voorkomen. De
ervaringen zijn wisselend.

Bij budgetbeheer wordt louter het inkomen van iemand door een onafhankelijke
derde beheerd, meestal op een aparte rekening. De beheerder zorgt voor de
betaling van vaste lasten en, afhankelijk van de zwaarte van het budgetbeheer,
binnenkomende rekeningen. Dit wordt vastgelegd in een budgetplan. De cliënt
krijgt een tevoren vastgesteld bedrag per week of per maand als huishoudgeld.
Budgetbeheer moet voorkomen dat er schulden ontstaan of dat eventuele schulden
oplopen.

De kosten voor budgetbeheer bedragen &euro;45 tot &euro;80 per maand. Deze
kosten kunnen in sommige gevallen worden vergoed door de gemeente via een
bijzondere bijstand. Mensen met een bijstandsuitkering of een inkomen op
bijstandsniveau (tot 130%, soms slechts tot 100%) kunnen een aanvraag daarvoor
indienen. In de praktijk doet hun beheerder dat.

"Mensen die budgetbeheer krijgen, ontvangen die hulp vaak structureel", zegt
Anne-Mieke de Peuter, directeur van twee organisaties op het gebied van
schuldhulpverlening en budgetbeheer. "Budgetbeheer vormt voor hen vaak een
aanvulling op schuldhulp: enerzijds komen ze van hun schulden af, anderzijds
worden ze behoed voor het maken van nieuwe schulden."

Budgetbeheer neemt de laatste tijd een enorme vlucht. Volgens deskundige dr.
Nadja Jungmann komt dat door de grote hoeveelheid draaideurgevallen: mensen die
niet één keer, maar meermalen bij de schuldhulp terechtkomen en dus echt niet
zelf voor hun zaakjes kunnen zorgen.

Nibud

Ook een autoriteit als het Nibud heeft onlangs herhaaldelijk aangegeven dat een
steeds grotere groep, met name jonge mensen, niet heeft geleerd hoe ze met geld
moet omgaan. Deze mensen eindigen in een vorm van budgetbeheer of bewindvoering,
die vroeger alleen voorbehouden leek aan wilsonbekwame mensen.

Volgens Jungmann niet per se een droevig verhaal, maar meer een aanpak die
getuigt van een realistische kijk op de schuldenproblematiek. "Deze mensen voor
lange tijd helpen, is voor de maatschappij veel goedkoper dan ze telkens maar
weer de schuldhulp in te sturen, wanneer ze er voor de zoveelste keer een potje
van hebben gemaakt."

Budgetbeheer is minder ingrijpend dan bewindvoering of curatele (zie kaders). Zo
kan de budgetbeheerder bijvoorbeeld niet voor u beslissen of u uw auto moet
verkopen. Ook kunt u zelf beslissen wanneer u ermee wilt ophouden.

Ervaringen

Navraag onder lezers, bij gemeenten en op internetfora levert zowel lovende als
gefrustreerde reacties op over budgetbeheer, alsook over de andere vormen van
financiële hulpverlening waar de rechter wél aan te pas komt. Mensen met soms
wel drie verschillende bewindvoerders in één jaar, die elkaars dossiers niet
goed overnemen, gerommel met toeslagen en uitkeringen, slechte tekst en uitleg
en zelfs een uithuiszetting omdat een bewindvoerder de huur niet tijdig
overmaakte, kwamen de redactie ter ore.

De Peuter: "Niemand geeft graag zijn onafhankelijkheid op, zeker niet over de
bankrekening. Dat kan gepaard gaan met spanningen tussen cliënt en hulpverlener.
Maar het aantal klachten valt volgens ons reuze mee, en klachten worden in
principe altijd serieus genomen."

De achilleshiel van de sector lijkt te zijn dat iedereen een bordje in zijn tuin
kan zetten en zich bewindvoerder of budgetbeheerder kan noemen. Er is geen
opleiding verplicht, en nog geen wettelijke vereiste, hoewel wel in de pijplijn.
Gemeenten in delen van het land klagen over te weinig bekwame vakmensen, bij
grote instanties is het verloop onder het personeel soms hoog.

Vandaar dat u er goed aan doet altijd alleen met instellingen in zee te gaan
waarnaar uw gemeente u doorverwijst. Bij bewindvoering of curatele in opdracht
van de gemeente blijft die instantie immers verantwoordelijk. Mocht de
bewindvoerder fouten maken en u bijvoorbeeld door huurachterstand uw huis uit
worden gezet, dan is de gemeente aansprakelijk te stellen.

Bij budgetbeheer gaat dit niet. "Indien u een klacht heeft, neem dan contact op
met de leidinggevende of de directie van de betreffende instantie. Wanneer dit
niet helpt, kunt u een klacht indienen bij een branchevereniging. Let er daarom
op dat uw budgetbeheerder lid is van een branchevereniging. Dit kunt u
terugvinden via de website van de NVVK of BPBI of via navraag bij de gemeente",
zegt De Peuter.

Instanties voor budgetbeheer kunnen het beste gevonden worden door navraag bij
de gemeente.  Curatele

Ondercuratelestelling is bedoeld voor meerderjarige mensen die zowel hun
financiële als andere persoonlijke belangen niet meer kunnen behartigen. De
reden kan een geestelijke stoornis, overmatige verkwisting of een drankmisbruik
of verslavingsprobleem zijn.

Iemand die onder curatele is gesteld, mag niet meer zonder toestemming
financiële transacties of rechtshandelingen verrichten. Alle lopende
ondercuratelestellingen in Nederland zijn opgenomen in een openbaar register op
www.rechtspraak.nl ((gt)registers(gt)curateleregister). Begeleiding naar de
schuldhulp kan onderdeel van het traject uitmaken.

LOAD-DATE: March 12, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              153 of 173 DOCUMENTS



                                  De Telegraaf

                              9 maart 2010 dinsdag

Burger denkt mee

SECTION: METROPOOL; Blz. 25

LENGTH: 180 woorden


Van een onzer verslaggeefsters

AMSTERDAM, dinsdag

Sommige problemen lijken de gemeente Amsterdam boven het hoofd te groeien en
daarom roept de gemeente nu de hulp in van gewone burgers. Via een nieuwe
website wordt mensen gevraagd mee te denken over het fietsenstallingprobleem,
hoe de rosse buurt opgeknapt moet worden en hoe er zorgvuldiger met energie
omgesprongen kan worden.

Op www.amsterdam.nl/amsterdamopent kunnen geïnteresseerden hun ideeën spuien
waarvan zij denken dat die bij zullen dragen bij het oplossen van het probleem.
Zo bedacht William de fietsbelasting. "Om een fiets te mogen parkeren in
Amsterdam ieder jaar een belastingsticker kopen van ongeveer vijf euro,
opplakken op de fiets en klaar. Rest van de roestende fietsen (zonder sticker)
direct verwijderen. Inkomsten gebruiken voor fietsparkeerplekken onder de grond.
Niet leuk wel nodig, want anders slipt Amsterdam volledig dicht met oud roest",
aldus zijn bijdrage.

Bedenkers van de beste ideeën hoeven geen financiële vergoeding tegemoet te
zien, de beloning is dat hun plan wellicht tot uitvoer wordt gebracht.

LOAD-DATE: March 8, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              154 of 173 DOCUMENTS



                                  De Telegraaf

                           27 februari 2010 zaterdag

'Oplossingen waar geen problemen zijn'

SECTION: WATUZEGT; Blz. 2

LENGTH: 822 woorden


Geert Wilders wil een hoofddoekjesverbod. Eerder pleitte hij al voor een verbod
op dubbele nationaliteiten, en hij vindt dat 'potentiële terroristen' zonder
vorm van proces langdurig moeten worden vastgezet. Wilders radicaliseert om zijn
achterban tevreden te houden. Ik wind er geen doekjes om: een hoofddoekjesverbod
lost geen criminaliteit op, maakt de scholen niet beter en de armoede verdwijnt
er niet mee. Wilders biedt 'oplossingen' waar geen problemen zijn en waar
problemen zijn, heeft hij geen oplossingen.

Rotterdam, Sietse Smit

Schertsvoorstel

De helft van de mensen die gisteren meededen aan een radiopeiling, zeiden voor
een hoofddoekverbod te zijn, het zoveelste schertsvoorstel van Wilders. De
schrik sloeg me om het hart. Ik draag als het buiten koud is altijd een
hoofddoek. Kan ik daarmee nu nog wel over straat? En de kerststal in Almere?
Moet daar een Maria in zonder hoofddoek? En moet een bruid straks zonder sluier
trouwen? Waar gaat dit naartoe?

Breda, M. Jansen

Voordelig

Ten tijde van de miljardensteun aan de banken zei Wouter Bos dat dit voordelig
zou zijn voor de schatkist, omdat het geld met flinke rente zou terugvloeien. Nu
begrijp ik niet waarom de burger daarvoor moet bloeden door middel van
belastingverhogingen. Ook vraag ik mij af of deze verhogingen tijdelijk zijn,
totdat het tekort is aangezuiverd, of zoals altijd permanent blijken te zijn.

Lelystad, E.F. Nevé

Oeroezgan

Het is maar goed dat de Amerikanen en Canadezen bij de bevrijding van Europa in
1945 niet halverwege hun opmars hebben gezegd: "We stoppen ermee want het heeft
genoeg geld en levens gekost. Zoek het verder zelf maar uit." Integendeel, na de
oorlog steunde de VS met het Marshallplan de wederopbouw waarmee de basis werd
gelegd voor de welvaart die wij nu genieten.

Hoevelaken, J.H. Keijzer

Beloven

De conferencier Cees de Lange zei eens bij een kabinetscrisis: 'Wat wij in het
verleden beloofd hebben, zullen wij u ook in de toekomst blijven beloven'. Geldt
dat niet nog steeds?

Blankenham,

L. de Lange-Steyn

Rozen

Na de verkiezingen moeten Balkenende, Rutte en Wilders gauw een kabinet vormen.
Dan kan Nederland in Oeroezgan blijven voor het aanzien. De werkloze PvdA kan
rozen gaan uitdelen en de daklozenkrant.

Den Haag, S. Thakoer

Cultuur

Geert Wilders wil Nederland voor de Nederlanders houden. Tegelijkertijd wil hij
cultuursubsidies schrappen. Daarmee draait hij de Nederlandse cultuur de nek om:
Vondel, Bredero, Multatuli, enzovoort door de vlakspoeler! Wat armzalig. En de
gewone man is de klos, want die kan na geschrapte subsidies het theater echt
niet meer betalen.

Amsterdam, Eduard van Tol

Onfatsoen

Nu de euforie over de val van het compleet falende kabinet Balkenende IV is
veranderd in een mediacircus van de betrokkenen, mag men zich afvragen of dit
onfatsoen niet afgestraft dient te worden. Eens was Nederland een koploper in
Europa, met financiën en rechtspraak en onderwijs op hoog niveau. Nu is er een
straatvechtersfeertje, waar bestuurders dreigen en in achterkamertjes hun
coalities al voor de verkiezingen zeker stellen. Waarom houden we eigenlijk die
verkiezingen nog?

Carla Isselmann

Drugsbeleid

In zijn kruistocht tegen coffeeshops (Tel. 25/02) kent minister Rouvoet niet
eens zijn eigen regeerakkoord, dat gemeenten de ruimte biedt voorstellen in te
dienen als alternatief voor het sluiten van coffeeshops nabij scholen.
Burgemeester Cohen geeft hier gewoon uitvoering aan, waarbij de Amsterdamse
politie, justitie, drugsinstellingen, buurtregisseurs en schoolhoofden
gezamenlijk plannen uitwerken voor een cannabispreventiebeleid dat wel aanslaat
bij jongeren.

August de Loor

Onbegrijpelijk

Weg is weg, maar JP Balkenende probeert toch weer terug te komen. Zo zou je de
nadagen van onze demissionaire premier J.P. Balkenende kunnen kenmerken. Immers,
ondanks zijn status van passen op de winkel van een deelkabinet dat demissionair
is, probeert hij toch nog een vinger in de politieke pap te houden en zaken te
regelen met de Tweede Kamer. Onze politieke vertegenwoordigers hebben hem
terecht terug verwezen en gezegd dat ze zelf wel uitmaken welke zaken prioriteit
verdienen om nog afgehandeld te worden. Derhalve narcistisch en arrogant gedrag
van JP. Het is dan ook onbegrijpelijk dat hij zich, na vier mislukte kabinetten,
weer laat opvoeren als lijsttrekker en zich laat verheffen op het
CDA-partijschild.

Nuenen,

Rens Kuijten

Draagvlak

Af en toe denk ik dat mensen een bord voor hun hoofd hebben. De New York Times
schrijft dat het beklagenswaardig is dat Nederland zich terugtrekt uit
Afghanistan (Tel. 26/02). De hele regering heeft duidelijk laten weten in 2007
dat dit de laatste missie is; terugtrekking augustus 2010. De NAVO wist dus dat
er een vervanging zou komen voor de Nederlandse troepen. En nee, het is allemaal
niet voor niks geweest, Nederland heeft goed werk verricht. Ik heb het idee dat
het draagvlak weg is. Dat zegt men alleen niet. Ze leggen de schuld bij
Nederland.

Monster,

J.J.W. van Heemst

LOAD-DATE: February 26, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              155 of 173 DOCUMENTS



                                  De Telegraaf

                            26 februari 2010 vrijdag

Wilders: PvdA spreekt Arabisch

SECTION: ADVERTENTIE; Blz. 8

LENGTH: 179 woorden

SAMENVATTING

Van onze parlementaire redactie ALMERE, vrijdag PVV-leider Geert Wilders is
gisteren keihard uitgevallen naar de PvdA. De partij onder leiding van Wouter
Bos is er volgens de PVV al lang niet meer voor Nederlanders, maar met name voor
Arabische immigranten.

VOLLEDIGE TEKST:

Dat zei Wilders gisteren in het topsportcentrum van Almere, waar hij zestien
Almeerse kandidaat-raadsleden voor de gemeenteraadsverkiezingen van 3 maart
presenteerde aan de PVV-achterban.

"De PvdA spreekt al lang niet meer de taal van de gewone Nederlander, maar
Arabisch", zo verwees Wilders naar de Arabische verkiezingsfolders voor
PvdA-kandidaten bij de verkiezingen. Hij verweet vooral de sociaaldemocraten
'het uithollen van Nederland'.

Verbod

De PVV wil het dragen van hoofddoekjes verbieden bij alle instellingen en
verenigingen die gemeentelijke subsidie ontvangen. Voor Wilders wordt dit een
belangrijke inzet bij collegeonderhandelingen in Den Haag en Almere.

Eerder pleitten de lijsttrekkers van de PVV in beide steden al voor het
afschaffen van hoofddoekjes in alle openbare gebouwen.

LOAD-DATE: February 25, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              156 of 173 DOCUMENTS



                                  De Telegraaf

                           25 februari 2010 donderdag

'Niets nieuws te kiezen, gewoon doormodderen'

SECTION: WATUZEGT; Blz. 6

LENGTH: 799 woorden


Na een boze droom waarin het zesentwintigste kabinet-Balkenende was gevallen, de
geprivatiseerde ziekenhuizen failliet waren verklaard en wethouder Van Poelgeest
zojuist het Paleis op de Dam had gekraakt, werd ik gelukkig wakker met de
gedachte dat ik op 9 juni a.s. naar de stembus mag om een nieuwe regering te
kiezen. Maar toen ik even doordacht, besefte ik dat op de kiezerslijsten alleen
maar de namen zouden prijken van de ministers uit het zojuist gevallen Kabinet
der Brekebenen. Niets nieuws te kiezen dus. Gewoon doormodderen met een Tweede
Kamer die constant 'geschokt' is, met dezelfde politici die nooit naar de kiezer
luisteren, maar hun mooie beloften de dag na de verkiezingen inruilen voor
partijbelangen, gekissebis en mooi weer spelen op het internationale politieke
toneel. En toen brak het zweet me pas echt uit.

Geertruidenberg,

L. Verburg

Nu wel

Nu er verkiezingen aan zitten te komen, wordt de roep om Wilders negatief neer
te zetten nog sterker uitgedragen. Een veelgehoorde kreet is: Wilders benoemt
alleen de problemen maar komt niet met oplossingen. Dat velen met mij denken dat
Wilders niet met de juiste oplossingen komt en daar ook nog vaak onnodig de
islam en een bepaalde bevolkingsgroep bijhaalt, is een tweede. Wat Wilders wel
bereikt heeft, is dat nu alle gevestigde partijen plotseling wel aandacht en
oplossingen zeggen te hebben en meenemen in hun verkiezingsprogramma, soms nog
extremer dan Wilders, maar netter geformuleerd.

Jisp, Ed van Rijn

Erger

De gevestigde elite vergeet snel, nu die massaal schreeuwt dat de PVV erger is
dan de LPF. Ik kan u uitspraken tegen de LPF laten lezen waar uw haren van
omhoog gaan staan! Het is nu tijd dat het tij keert. Want de echte problematiek
van dit land is voor de zittende partijen geen issue. Steeds de aanval openen op
partijen of individuen die deze problematiek hardop verwoorden is prioriteit
nummer één. Men valt over elkaar heen, stuitend maar ook lachwekkend.
Ondertussen glijdt dit land steeds verder af naar ongekende chaos. Geef de regie
maar eens een keer uit handen! Aan de kiezer de keuze.

's-Hertogenbosch,

Wim van Laarhoven

Duits

Je moet toch wel dom zijn om voor te stellen het Wilhelmus te leren aan een
persoon die wil integreren in Nederland. Want wat leren ze in de eerste regel?
Ben ik van Duitsen bloed. Degene die dat voorstelt, is een gevaar voor de
samenleving.

Den Haag,

John van den Berg

Kassa

De zware crimineel Saban Baran is in Turkije opgepakt, en Mohamed C. is
verdwenen in Marokko (Tel.23/02). Hopelijk vraagt Nederland niet om uitlevering.
Dat scheelt ons dan 800 euro per dag per persoon, kassa! We kunnen beter Belgen
opsluiten, daar verdienen we aan.

Woerden, J.Arentshorst

Zwabberen

Vogelpoep op de baan (EK 1981) of een vergeten rondje (WK 1983): de fouten van
Hilbert van der Duim leken onvergeeflijk en onnavolgbaar. Wie zou denken dat
diens 'record' verbeterd zou worden door de meester op de schaats aller tijden?
Maar het is niet de meester, het is diens stuurman. Het wrange is dat deze
stuurman destijds op de schaats zijn eigen koers ook al niet kon bepalen en
daarom de bijnaam 'zwabbervoet' kreeg. Waarom moet hij uitgerekend nu ook een
zwabbervinger krijgen?

Arnhem,

J. Verniers

Uitgekookt

Geert Wilders is een uitgekookt politicus. Hij wekt de schijn te willen regeren,
terwijl hij weet dat het met het aow-standpunt van zijn partij nooit zal lukken.
Na de verkiezingen zal de PVV, wanneer Wilders bij zijn aow-standpunt blijft,
zeker in de oppositie blijven. In de campagne heeft Geert dus heel wat uit te
leggen aan zijn aanhang om teleurstelling na de verkiezingen te voorkomen.

Nunspeet,

Henk Versteeg

Schaatsen

Kunnen we een keer vroeg naar bed, liggen we er wakker van.

Zwolle, Cees Koelman

Signaal

De gemeenteraadsverkiezingen worden overschreeuwd door de landelijke politieke
partijen. De één weet het nog beter dan de ander. Of ze luisteren naar de
problemen van gewone Nederlanders? Ik betwijfel het als ik zie hoe ze deze
plaatselijke verkiezingen als aanloopje misbruiken voor straks de landelijke
verkiezingen. Het zou mij niet verbazen als deze keer veel Nederlanders als
signaal voor alle landelijke politici bewust een stem uitbrengen op een
plaatselijke partij. Hoe dan ook, ik ga in ieder geval stemmen. Want politiek is
te belangrijk om over te laten aan alleen de politici.

Hollandscheveld,

Anton Koops

Afstand

De afstand die een automobilist aanhoudt tot zijn voorganger is recht evenredig
met zijn IQ.

Haarlem,

H. de Jong

Uitdaging

In Den Haag is een enorme uitdaging voor Gerard Kemkers weggelegd, nu het ernaar
uitziet dat deze man het in de schaatswereld even niet zo goed doet. Hij kan nu
een hand vol politici gaan ondersteunen als politieke coach, om deze de weg te
wijzen. En ik denk dat velen met mij niet kunnen wachten op zijn eerste Haagse
werkdag.

Utrecht,

R. Advokaat

LOAD-DATE: February 25, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              157 of 173 DOCUMENTS



                                  De Telegraaf

                            22 februari 2010 maandag

Sabbatical als methode

SECTION: SPORT15; Blz. 15

LENGTH: 606 woorden


De eerste dag zijn eerste gouden plak, op de 5000 meter. Sinds 2006 slechts
éénmaal verslagen op die afstand. Wereldkampioenschappen en wereldrecords.
Misschien wel de beste schaatser ooit, hoewel Ard mijn favoriet blijft. Ik heb
het natuurlijk over Sven Kramer. Een fenomeen in veel landen. Echter niet in
Amerika. Wilt u zich even introduceren, vroeg de Amerikaanse journaliste op de
persconferentie...

Ik was in juni voor Sport 1 bij de Finals van de NBA tussen LA Lakers en Orlando
Magic. Op de vele persbijeenkomsten heb ik geen enkele keer aan Kobe Bryant, de
beste basketballer van de wereld, gevraagd of hij zich even wilde voorstellen.
Het kwam zelfs niet bij mij op.

Na zijn race verklaarde de nieuwe olympisch kampioen dat hij zeker tot 2014, de
Olympische Spelen in Sochi, zou doorgaan. Ik was verbaasd. Was het werkelijk een
optie geweest om na deze Spelen op 23-jarige leeftijd te stoppen met
topschaatsen? En in 2014 is hij nog pas 27 jaar. Ik heb het waarschijnlijk
verkeerd begrepen. Toch is 'einde carrière' een interessant onderwerp.

Een topsporter kan wel tot zijn vijfendertigste wereldprestaties leveren. Alleen
gebeurt het niet zo vaak. Onderweg is hij al vaak afgehaakt. De oorzaak hiervan
ligt op het fysieke vlak (blessures of gewoon toch te weinig talent) en/of op
het mentale vlak (pure teleurstelling, geen doorzettingsvermogen of verzadiging,
zeg maar een geestelijke vermoeidheid). Op Sven is slechts die mentale
vermoeidheid eventueel van toepassing, de andere redenen gelden niet voor hem.

Topsport is in hoge mate een inefficiënt, en daarom een onnatuurlijk, gebeuren.
Een topatleet smijt met heel veel energie om een heel klein beetje beter te
worden. Hij pleegt in feite - jarenlang - op een gênante wijze roofbouw op zijn
lichaam en geest.  Een gewone burger gaat veel efficiënter met zijn krachten om
in het dagelijkse leven. Hij moet wel, om simpelweg een burn-out te voorkomen.
Een werknemer moet een gemiddelde prestatie leveren, van een topsporter wordt
een maximale inspanning verlangd.

Voor een coach geldt eigenlijk hetzelfde als voor een sporter. Hij smijt met
energie en zal op een gegeven moment de tol van een burn-out moeten betalen. Als
basketbalcoach heb ik getracht dat te voorkomen. Elke drie à vier jaar nam ik
een sabbatical year, ik was als het ware de burn-out steeds een stapje voor. In
mijn loopbaan heb ik dat zeven keer gedaan, kampioen of geen kampioen. Het
recuperatiejaar gebruikte ik om me te ontwikkelen en te groeien.

Waarom kan een atleet ook geen sabbatical nemen? Enkele voorbeelden van toppers,
die na een lange periode van inactiviteit goed of beter terugkwamen, zijn:
Jeremy Wotherspoon, Stefan Groothuis, Gerard van Velde, Kim Clijsters en Justine
Henin, Lance Armstrong, ene Michael Jordan. En Michael Schumacher? De
eerlijkheid gebiedt te zeggen dat dit eigenlijk geen echte sabbaticals waren.

Het sabbatical year behoort een bewuste actie te zijn en dient voor topsporter
en coach als rust-, bezinnings- en verbeteringsperiode. Met de vooropgezette
bedoeling om terug te komen. Paradoxaal, het zal de carrière van de sporter
verlengen (en de prestaties doen toenemen). Het wordt zo een vorm van
periodisering en als zodanig een onderdeel van de moderne trainingsleer.

Het idee van een sabbatical year in de lange carrière van een topsporter ligt
eigenlijk voor de hand. Het is misschien ook een goed idee voor Sven. Ideaal
voor hem zou dat dan het tweede seizoen na de Olympische Spelen moeten zijn, dus
bijvoorbeeld in 2012 of in 2016. Het eerste jaar na de Spelen zal Sven
natuurlijk schaatsen om te 'cashen'.

En in 2022 kan hij nog steeds olympisch kampioen worden.

LOAD-DATE: February 21, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              158 of 173 DOCUMENTS



                                  De Telegraaf

                            16 februari 2010 dinsdag

VVD gelooft er niets van

SECTION: BINNENLAND; Blz. 7

LENGTH: 142 woorden


Van onze parlementaire

redactie

AMSTERDAM, dinsdag

VVD-voorman Rutte gelooft niet dat Bos de belastingen uiteindelijk ongemoeid
laat. Hij wees erop dat hogere inkomens al meer belasting betalen.

Ook zijn volgens hem niet alleen grootverdieners de klos bij een
belastingverhoging. "De PvdA wil een greep doen in de portemonnee van Jan
Modaal. Daar haalt Bos 20 miljard weg."

Rutte wil helemaal geen lastenverzwaringen, maar snoeien in de
overheidsuitgaven. Ook CDA-fractievoorzitter Van Geel bepleit dat. Hij zet het
mes bij voorkeur in ontwikkelingssamenwerking en bestuurslagen, zoals deelraden
en ministeries. Het CDA denkt bij de maatregelen "niet in eerste instantie" aan
beperken van de hypotheekrenteaftrek, maar wil geen taboes opwerpen.

CDA, VVD en PVV vinden dat gemeenten de lasten voor de burgers na de
verkiezingen op 3 maart niet mogen verhogen.

LOAD-DATE: February 16, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              159 of 173 DOCUMENTS



                                  De Telegraaf

                            12 februari 2010 vrijdag

Borstbeeld Sjoerd eert gewone man

SECTION: BINNENLAND; Blz. 9

LENGTH: 226 woorden

SAMENVATTING

door André Spaansen GRONINGEN, vrijdag De Groningse beeldend kunstenares Tanja
Klein heeft deze lange, koude winter een fraai beeld gemaakt van haar
buurtgenoot Sjoerd Rozema. Een bijzonder standbeeld voor de gewone man, zegt ze
zelf: "Hij is een markante verschijning in de Zeeheldenbuurt. Geen bekende of
zoiets. Gewoon een kleine man met een heel interessante verschijning, waar je
niet omheen kan."

VOLLEDIGE TEKST:

De Groninger poseerde een middag en een ochtend geduldig voor Klein en is nu
vereeuwigd als ware 'working class hero', nadat kunstenares en model elkaar
hadden ontmoet tijdens het uitlaten van de hond.

Klein: "In de portretkunst worden tenslotte nog altijd meestal mensen met een
belangrijke naam, of een speciaal aanzien in de maatschappij uitgebeeld." Dat
zijn de overbekende beelden in de musea, stadhuizen of op pleinen, stelt ze
vast. Tijd voor weer eens iets anders. "Kunst is iets voor de elite lijkt het
wel. Ik vind dat een gewone man ook wel eens een echt standbeeld verdient!"
Bijzonder kunstobject Rozema is ondertussen zelf ook blij met zijn beeld, want
dat moet een kunstenaar toch altijd maar weer afwachten. "Ja, het is mooi
geworden, hoor. Vreemd wel... Een beeld is wel weer iets anders dan jezelf echt
bent. Heel speciaal om mee te maken."

Het kunstwerk heeft nog geen vaste plaats, maar verschijnt op exposities.

LOAD-DATE: February 11, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              160 of 173 DOCUMENTS



                                  De Telegraaf

                            12 februari 2010 vrijdag

'Psychiatrische aandoening is geen grapje'

SECTION: WATUZEGT; Blz. 6

LENGTH: 867 woorden


Een 'grapje' van een 'dwaas' noemt Nan Nooy de valse bommelding in Den Bosch
(WUZ 11/02). Ik hoop voor Nooy dat hij of zij nooit, zoals ik, een broer krijgt
die al 46 jaar in een psychiatrische inrichting woont. Hij heeft in de eerste
jaren daar de meest vreemde dingen gedaan, en nog gaat het af en toe fout.
Hoewel daar geen bommeldingen bij waren. En we houden van hem zoals hij is. Dat
de meneer in Den Bosch iets mankeert, zal duidelijk zijn. Maar voor die meneer
was het zeker geen grapje, eerder een voor ons niet voor te stellen
angstaanjagende werkelijkheid in zijn gedachten. Ik weet het van dichtbij, veel
ergere dingen bestaan er niet. Graag wat meer eerbied voor anderen.

Hoorn, Cees Aaij

Rekening

Fijn hè, die ov-chipkaart: 'niets duurder dan de gewone stempelkaarten en alles
onder controle'. Zo gaat het straks ook met de kilometerheffing. De apparatuur
plaatsen kost miljoenen en de ellende is niet te overzien. En, zoals altijd, de
gewone man krijgt de rekening gepresenteerd.

Purmerend, Lies Wiersma

Veiligheid

Het CDA wil alles doen om de VS gunstig te stemmen en collega PvdA wil nu ineens
weg uit Oeroezgan om hun kiezers te paaien. Als zwaktebod wil de PvdA wel
trainers verstrekken aan het Afghaanse leger, maar defensiespecialisten stellen
dat dan het leger ook daar moet blijven om de veiligheid van deze mensen te
garanderen. Waarom kunnen deze trainers dan niet beveiligd worden door de
militairen van de NAVO-landen die het roer overnemen? En kom er nu niet mee aan
dat wij deze NAVO-bondgenoten niet kunnen vertrouwen, want als dat zo is hebben
Wouter Bos en Jan Peter Balkenende onze mannen en vrouwen al bijna een decennium
naar een brandhaard gestuurd zonder een garantie dat ze levend terugkomen. De
veiligheid in Afghanistan hangt van vele landen af, niet alleen het onze.

Eindhoven, A.H.J. van Gool

Miljoenen

Terwijl de internationale wereld miljoenen spendeert aan legers in Afghanistan,
wat ook nog eens elke dag levens kost, halen de Chinezen kopererts uit de grond
bij de plaats Aynak, 100 km van Kaboel. De Chinezen hebben veel koper nodig,
o.a. voor de fabricage van scheepsschroeven van LIPS. De exploratievergoedingen
verdwijnen in de zakken van het Afghaanse bergbouwministerie. In Soedan
hetzelfde liedje, daar met olie. Ook daar verdwijnt het geld in de zakken van de
machthebbers. En wij maar dag in, dag uit op regeringsniveau babbelen over
verlenging van de missie in Afghanistan.

Alkmaar, H.J. Moonen

Asielzoekers

Dat van het generaal pardon een aanzuigende werking uitgaat, blijkt uit de
enorme stijging van het aantal asielzoekers: ruim 16.000 afgelopen jaar,
waaronder meer dan 6000 Somaliërs. Vanwaar toch die belangstelling voor
Nederland en wie verzorgt hun overtocht en hoe wordt deze betaald? In april 2009
werd het beschermingsbeleid voor Somaliërs afgeschaft, waardoor zij niet meer
direct worden toegelaten. Wacht ons nu een tweede generaal pardon?

Breda, P.J.G.A. Ego

Eurobom

Ineens komt de bom onder de euro bovendrijven: Griekenland, Spanje, Portugal,
Italië, en wie nog meer... Het bestaan van deze bom was bekend, maar werd
verzwegen, want stel je voor dat dit de ondergang van de unie is, wie gaat dan
de schade betalen. Ik? Dacht het niet, ik wil per direct de euro wel inleveren:
met de gulden ging het heel goed. Wie durft als eerste uit de unie te stappen,
Nederland misschien? Wij lopen toch overal voorop, dus toon ook nu lef.

Borne, Marcel Zonder

Geklungel

Als justitie en politie in de Puttense moordzaak bij de les waren geweest, dan
had Anneke van der Stap nog geleefd. Het begint erop te lijken dat er meer
mensen de dood vinden door het geklungel bij justitie en politie dan door
moordenaarshand.

Steenenkamer, R. v.d. Schaaf

Kanker

In de column 'Kanker verkoopt!' (Tel. 09/02) wordt gesuggereerd dat ons nieuwe
tijdschrift ZO!Magazine een commerciële insteek heeft. Dat is niet het geval.
ZO! is mogelijk gemaakt door financiële steun van KWF Kankerbestrijding en van
sponsors. In de afspraken met geneesmiddelbedrijven is de sponsorcode van de
NPCF gehanteerd; zij hebben geen inhoudelijke bemoeienis met het blad. Het
initiatief om ZO! te maken is afkomstig van patiënten zelf, verenigd in de NFK,
een samenwerkingsverband van 25 kankerpatiëntenorganisaties. Mensen hebben
behoefte aan informatie over het omgaan met de gevolgen van kanker. Een
eventuele meeropbrengst van het blad wordt ingezet ten behoeve van een betere
ondersteuning van mensen met kanker.

M.H.P. Bögels, directeur NFK

Trots

Containerrederij Nedlloyd wordt ontmanteld. Weer een stukje Hollands Glorie weg.
Het ene na het andere Nederlands bedrijf gaat over in buitenlands handen en zo
wordt Nederland verkwanseld. Eens waren we trots op onze producten. Jammer!

Dordrecht, A. Bulder

Oppassen

De hype rondom het dieet van dr. Frank is verbazingwekkend. Het is namelijk al
heel lang bekend dat je afvalt van eiwitrijke diëten, maar ook dat zulke diëten
slecht zijn voor de gezondheid. Veel eiwitten eten leidt namelijk tot
overbelasting van de stofwisseling en ophoping van allerlei schadelijke
afvalstoffen, die op hun beurt de oorzaak kunnen zijn van hoge bloeddruk,
botontkalking en dergelijke. Vooral oudere mensen moeten met zo'n dieet dus erg
oppassen.

Maarssen, René van Slooten

LOAD-DATE: February 11, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              161 of 173 DOCUMENTS



                                  De Telegraaf

                            9 februari 2010 dinsdag

Vrije vrouwen en barbaren;
Bloei tijdens Tangdynastie

SECTION: BINNENLAND; Blz. 10

LENGTH: 335 woorden

SAMENVATTING

ANTWERPEN, dinsdag Tijdens de gouden eeuwen van de Tangdynastie (618-907) vierde
de vrijheid hoogtij. Vrouwen droegen als ze gingen picknicken of polo speelden
te paard comfortabele mannenbroeken en volgden daarnaast steeds de laatste mode
op het gebied van make-up en haardracht. Zelfs decolletés waren geoorloofd.

VOLLEDIGE TEKST:

Op de expositie Het omhelzen van de maan. Spiegel van de Tangdynastie (tot 14
maart in het Provinciehuis Antwerpen) zien we tal van voorbeelden van het
geldende schoonheidsideaal, dat van het hof overwaaide naar de burgerij en het
gewone volk. Zo waren er tal van manieren om het haar op te steken met een
enkele of een dubbele knot en prachtige gouden haarpinnen. De rode lippen en
donkere wenkbrauwen varieerden steeds van vorm. Het voorhoofd en de wangen
werden voorzien van een patroon, en de gezichtshuid werd versierd met opgeplakte
veertjes, stukjes schelp, schilfers van edelmetaal of snippers papier.

Dat de hoofdstad Chang'an (het huidige Xi'an) een kosmopolitische stad was, zien
we aan de vele beelden van buitenlanders. De barbaren zijn herkenbaar aan hun
hoekige gezichten, volle baarden, uitpuilende ogen, geprononceerde neuzen,
rijzige gestalten en uitheemse gewaden. Ze vormden een volkomen geaccepteerd
beeld in de enorme stad met meer dan een miljoen inwoners waar alle
kostbaarheden te vinden waren, die langs de Zijderoute werden vervoerd.

Boeddhisme

In de aparte boeddhistische zaal zien we dat niet alleen de handel, de kunst en
de wetenschap in de Tangperiode bloeiden, maar ook het boeddhistische geloof.
Monniken reisden naar India op zoek naar heilige geschriften. Keizerin Wu
Zetian, die als enige vrouw ooit op de drakentroon heeft gezeten, verhief
tijdens haar regeerperiode van 690 tot 705 het boeddhisme tot staatsgodsdienst.
Na de vervolgingen en de beeldenstorm onder keizer Wuzong in 845 zou het
boeddhisme zich echter nooit meer helemaal herstellen.

Het Provinciehuis, Koningin

Elisabethlei 22 in Antwerpen. Tram 2,6,7,15.

Maandags gesloten.

LOAD-DATE: February 8, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              162 of 173 DOCUMENTS



                                  De Telegraaf

                            8 februari 2010 maandag

ENKELE REIS BAJES;
Alleenstaande man met paspoort  vol stempels van landen  met kindermisbruik
verdacht 'Wij hebben maar één doel: slachtoffers beschermen'

SECTION: REPORTAGE; Blz. 5

LENGTH: 941 woorden

SAMENVATTING

SCHIPHOL, maandag Het is spitsuur op de D-pier op Schiphol. Zojuist is de
nachtvlucht van Arkefly uit de Braziliaanse badplaats Fortaleza geland. Aan
boord 270 zongebruinde vakantiegangers onder wie twee oudere mannen die verdacht
worden van seks met jonge kinderen. Ze worden opgewacht door zedenrechercheurs
van de Koninklijke Marechaussee, op jacht naar pedofielen en
kinderpornokoeriers. "Dat zijn ze! Volgen!"

VOLLEDIGE TEKST:

Het team Jeugd en Zeden van de marechaussee houdt sinds 2008 gerichte acties op
Schiphol om kinderpornokoeriers te pakken. Daarbij is er extra aandacht voor
vluchten uit onder meer Thailand en Brazilië. Die acties in samenwerking met de
douane en het Korps landelijke politiediensten zijn volgens de marechaussee
uniek in de wereld.

Zo liep afgelopen woensdag nog een 65-jarige pedofiel uit Aalsmeer tegen de lamp
na een seksvakantie in Thailand. De douane ontdekte in zijn portemonnee een
geheugenkaartje boordevol foto's van misbruikte kinderen.

En ook ditmaal lijken de vijf zedenrechercheurs van de marechaussee dicht bij
een op handen zijnde arrestatie. Ze zijn de twee oudere mannen die nu worden
geobserveerd op het spoor gekomen al vóórdat ze naar Brazilië afreisden. Een van
de twee werd bij het passeren van de douane op Schiphol reeds 'gespot'. Hij
voldeed aan het risicoprofiel: alleen reizende man met een paspoort boordevol
stempels van landen waar kindermisbruik veelvuldig voorkomt.

De verdachte stapt na de terugvlucht als een van de laatsten uit de Boeing 767.
Marechaussees in uniform controleren de paspoorten van de reizigers bij de gate.
Rechercheurs in burger houden de boel van een afstand scherp in de gaten. "De
verdachte zou aan boord moeten zitten, maar je weet het nooit helemaal zeker",
zegt een van hen. Met een onopvallend hoofdknikje krijgt het team de bevestiging
dat de vermeende pedotoerist zojuist is uitgestapt.

De man ziet er na de urenlange vliegreis verfomfaaid uit. Hij sjokt met zijn
rolkoffertje vergezeld van zijn vriend richting bagageband. Vlak voor hen lopen
twee jonge vrouwen lachend naar de uitgang. Warme laarzen aan de voeten,
rugzakje om, taxfree-foldertje in de hand. Uit niets blijkt dat ze van de
recherche zijn.

Pornoblaadjes

"Niets aan te geven?", vraagt een douanier die ook in het 'complot' zit in de
bagagehal. De verdachte schudt 'nee'. "Ik wil even in uw koffer kijken. Loopt u
mee?" De bagage van de man gaat open. Er komen pornoblaadjes tevoorschijn met
niets verhullende titels als 'xxx teenager', 'young girls' en 'young hardcore'.
"Die blaadjes gaan zo te zien al een tijdje mee. En de voorkeur van deze meneer
is duidelijk", constateert een van de rechercheurs. Ook vindt de douane vijf
dvd's, twee mobiele telefoons en geheugenkaartjes uit een fototoestel waar
behalve vakantiekiekjes óók kinderporno op kan staan.

Een forensisch rechercheur gaat onmiddellijk met het materiaal aan de slag. De
tijdsdruk is hoog. Iedere afbeelding vormt potentieel bewijs. "Eén foto is
voldoende om hem op te pakken", zegt hij gedreven.

Op de dvd's blijkt evenwel alleen Braziliaanse muziek te staan. "Pedofielen zijn
slim in het verbergen van bewijsmateriaal. Zo kan het gebeuren dat er tussen een
film op dvd zomaar een paar kinderpornoplaatjes staan. Dan moet je wel opletten
om het te ontdekken", zegt een van de rechercheurs. De forensisch rechercheur
heeft ondertussen de eerste geheugenkaartjes bekeken. Er staan kennelijk in het
geniep op het strand gemaakte filmpjes van Braziliaanse vrouwenbillen, -borsten
en bikini's. Ook komt er een klein meisje in beeld. "Ook hier kun je wel zien
waar hij van houdt", bromt de onderzoeker. "Maar deze afbeeldingen zijn niet
strafbaar."

Op andere foto's is te zien hoe de twee verdachten op een bed in een
vakantieappartement in gezelschap verkeren van maar net meerderjarige
Braziliaanse prostituees. Een van de twee mannen draagt een grote blauwe
onderbroek. Wat volgt is een 'bezwete' fotoserie. Aan de tijdcodering is te zien
dat er enige tijd tussen de opnamen moet zitten. De politieonderzoeker: "Er is
iets in dat bed gebeurd, maar dat hebben ze uit voorzorg niet gefotografeerd.
Slim."

Ook de telefoons van de twee verdachten worden binnenstebuiten gekeerd.

Ondanks de teleurstellende uitkomst is teamleider en zedenrechercheur Henk van
Ee tevreden over de gezamenlijke politieactie. "De pakkans op Schiphol is
groot", zegt hij. "We werken doelgericht op basis van informatie. Denk aan
telefoontaps, lopende politieonderzoeken." Maar ook tips van buren of
bijvoorbeeld het reisbureau. Sinds kort loopt er daarom een campagne om via
'Meld Misdaad Anoniem' dit soort sekstoeristen aan te geven. Van Ee: "Als we
weten dat een pedofiel op vakantie gaat naar een verdacht land kunnen we daar
iets mee."

Bewustwording

Vorig jaar werden er tien onderzoeken naar kinderpornokoeriers op Schiphol
afgerond. Het jaar daarvoor was dat nog de helft. "Dit jaar zijn er nu al twee
kinderpornokoeriers aangehouden en heeft het team verschillende tips ontvangen",
vertelt een marechausseewoordvoerder. "We zijn zeer enthousiast over de huidige
aanpak en de zeer goede samenwerking met onder andere de douane. Ook is het goed
om te zien dat de bewustwording steeds groter wordt bij andere
opsporingsdiensten, bij douaniers en ook bij de gewone burgers. Die zijn
oplettend en hebben ons nuttige tips gegeven."

De ontdekking van een dvd vol kinderporno op Schiphol is vaak het topje van de
ijsberg, weet ook teamleider Van Ee: "Bij verder onderzoek tref je soms complete
studio's aan, kinderen die stelselmatig worden misbruikt en enorme hoeveelheden
materiaal. Wij hebben uiteindelijk maar één doel: deze slachtoffers beschermen."

LOAD-DATE: February 7, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              163 of 173 DOCUMENTS



                                  De Telegraaf

                            6 februari 2010 zaterdag

WELPJE POEMA zoekt;
Steeds meer oudere dames azen  op groen  blaadje  'Jonge mannen zijn dankzij
emancipatie gewend aan sterke vrouwen'

SECTION: LIEFDE; Blz. 4

LENGTH: 855 woorden

SAMENVATTING

Zijn leeftijdsverschillen in relaties not done? Welnee, het komt tegenwoordig
steeds vaker voor. Bovendien zijn het allang niet meer alleen oudere mannen die
een fris groen blaadje aan hun zijde willen. Ook vrouwen op leeftijd slaan sinds
kort maar wat graag jonge kerels aan de haak. Zij staan te boek als cougars -
poema's - en hebben hun vizier gericht op mannelijke welpen. Deze willen niet
anders.

VOLLEDIGE TEKST:

In de showbizz zijn de voorbeelden talrijk. Demi Moore en Ashton Kutcher
verschillen zo'n zestien jaar, terwijl Linda de Mol acht jaar eerder ter wereld
is gekomen dan partner Jeroen Rietbergen. Tussen Madonna en haar toyboy Jesus
Luz zit een gapend gat van maar liefst dertig jaar.

Ook voor de 'gewone burger' zijn leeftijdsverschillen niet onoverkomelijk, zo
lijkt het. In de Verenigde Staten is het zelfs zo populair dat het fenomeen
cougar een enorme hype is. Talloze specifieke datingsites springen als
paddenstoelen uit de grond en bovendien worden programma's en een soapserie
hieraan gewijd.

In ons land lijken we het vooralsnog rustiger aan te doen. Vrouwen die op zoek
zijn naar een jonge vent kunnen terecht op algemene datingsites, waar ze
eigenhandig het kaf van het koren moeten scheiden. Intussen is er wel een
Hyves-pagina waarop vrouwen en jongens hun hart luchten en toenadering tot
elkaar zoeken.

Karin (32) had twee lange relaties met oudere mannen achter de rug. "Ik was nog
niet zo heel lang vrijgezel of ik liep pardoes een jongen van 21 tegen het lijf.
Het was ontzettend leuk, maar ik dacht bij mezelf: dit kan toch niet?"

Na vier maanden liep het innige contact stuk, maar Karin had de smaak te pakken.
"Liefde kent geen grenzen, zeggen ze wel eens. Nou, de lust ook niet. Ik
scharrelde met jongens van bijvoorbeeld 21, 28 en 24. Heerlijk. Die jonkies zijn
minder verpest. Het puberale hebben ze achter zich gelaten en langzaamaan worden
ze volwassen. Ze hebben niet of nauwelijks relaties gehad en ervaren hoe leuk
het kan zijn met een oudere vrouw", aldus Karin.

Toch is een leeftijdsverschil niet altijd gemakkelijk, heeft Karin ondervonden.
"Je merkt dat er een kloof is. Er was bijvoorbeeld een leuke marathon van Theo &
Thea op televisie. Hij kende de serie niet eens."

Relatiedeskundige Fiona Brouwer begrijpt waarom oudere vrouwen en jonge mannen
elkaar steeds vaker vinden. "Dat  heeft te maken met emancipatie. Veel jonge
mannen hebben geëmancipeerde moeders en zijn daardoor gewend aan sterke vrouwen.
De jonge vrouwen om hen heen hebben die positie nog niet bereikt en zijn
onzekerder. Oudere vrouwen zijn sterk en dus geliefd."

Volgens Brouwer hebben dames bovendien moeite met het vinden van mannen die van
ongeveer dezelfde leeftijd zijn. "Zeker de wat oudere hoogopgeleide vrouw met
een goede baan kan vaak moeilijk een man van haar eigen leeftijd vinden. Die
heren hebben het gevoel dat ze niets meer kunnen bijdragen zoals vroeger in de
rol van traditionele kostwinner van het gezin. In de tijd van de emancipatie is
de man zijn plek kwijtgeraakt. Daar hebben jonge mannen meestal geen last van,
want in hun jeugd was die rol al aan het verschuiven."

De relatiedeskundige meent dat het niet om een tijdelijke hype gaat. "Het is een
ontwikkelingsstadium waarin we zitten. De jonge mannen zijn al verder dan de
oudere heren, die in de tijd zijn blijven hangen", aldus Brouwer.

Her en der wordt er gegniffeld en besmuikt gedaan over 'extreme' liefdesrelaties
waarin sprake is van flinke leeftijdsverschillen. Toch is er ook vanuit de
biologische invalshoek gezien niets vreemds aan het verschijnsel. Integendeel,
het blijkt heel gewoon. Mannen zijn namelijk rond hun negentiende jaar op hun
seksuele hoogtepunt, terwijl vrouwen dat pas rond hun veertigste zijn. Zo'n
match kan een impuls voor het seksleven betekenen.

Desondanks hangt er nog wel een taboesfeer rondom leeftijdsverschillen in een
relatie. Sommige mensen worden daardoor geremd om de omgeving op de hoogte te
brengen van de jonge of juist oude liefde. Ze zijn bang voor reacties zoals 'het
had je moeder kunnen zijn'. Ook wordt gevreesd dat hij voor toyboy wordt
uitgemaakt.

Volgens Brouwer moeten we er echter niet voor terugdeinzen. "Er zijn altijd
hobbels die moeten worden genomen, omdat mensen er een mening over hebben.  Als
je het moeilijk vindt om het aan de buitenwereld te vertellen, dan moet je met
deze groep mensen beginnen. Het zijn vaak personen die dichtbij staan: ouders,
familie, vrienden of kennissen. Je moet leren een eigen pad in te slaan."
LELIJKE NEUSHOORN

Dat een deel van de vrouwen, cougars, achter jongens aanjaagt, werkt sommige
mannen op de lachspieren. Beledigde vrouwen die de term cougar maar denigrerend
en stereotiep vinden, hebben daarom een tegenhanger bedacht voor het mannelijke
geslacht: rhino (neushoorn). Deze term staat voor een hitsige,

lelijke vrouwengek. Een rhino is te herkennen aan zijn reisgedrag naar warme
bestemmingen en zijn kleding. In de regel draagt hij een kleurrijk hemd met
bloemenprint waarvan de bovenste knopen open zijn, zodat zijn borsthaar
duidelijk zichtbaar is. Verder zijn bootschoenen en een casual short

typische kledingstukken van de rhino.

LOAD-DATE: February 5, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              164 of 173 DOCUMENTS



                                  De Telegraaf

                            3 februari 2010 woensdag

geachte heling

SECTION: WATUZEGT; Blz. 6

LENGTH: 211 woorden


De Nederlandse Belastingdienst wil weten of tussen de Zwitserse bankgegevens op
een gestolen cd die Duitsland wil kopen, ook informatie te vinden is over
zwartspaarders uit ons land. De relevante gegevens zullen worden opgevraagd. U
laat geen spaan heel van deze manoeuvre. "Dat is heling", zegt u.

De interesse van de Belastingdienst voor deze gestolen cd met zwartgeldgegevens
is "op zich begrijpelijk", vindt Rob de Jonge uit Westervoort, maar "ik heb
altijd gedacht dat heling een strafbaar feit is, en dat illegaal verkregen
bewijsmateriaal niet toegelaten wordt in de rechtbank. Hieruit blijkt maar weer
dat de Staat der Nederlanden beter zichzelf kan aanspreken op haar eigen normen
en waarden." Dat vindt ook R. Advokaat uit Utrecht: "Als gewone Nederlander denk
je dan, dat is heling en wat blijft er over van de normen en waarden die de
overheid zo graag gebruikt?"

Het bankgeheim van Zwitserland wordt doorgaans gezien als een chic instituut,
waar niet aan te tornen valt, schrijft R. van der Horst uit Wassenaar. "Iedereen
staat erbij en kijkt ernaar alsof het heel normaal is." "Is Zwitserland
eigenlijk niet medeplichtig aan belastingontduiking door belastingplichtigen die
in hun eigen land heffing van inkomsten en vermogen ontduiken?"

Coosje Hiskemuller

LOAD-DATE: February 2, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              165 of 173 DOCUMENTS



                                  De Telegraaf

                            29 januari 2010 vrijdag

Hogere boetes bij late aangifte belastingbiljet

SECTION: BINNENLAND; Blz. 3

LENGTH: 137 woorden


door Sameer van Alfen

AMSTERDAM, vrijdag

Belastingplichtigen die hun aangifte te laat opsturen, krijgen te maken met fors
hogere boetes.

Sinds 1 januari is het boetebedrag dat de Belastingdienst mag opleggen meer dan
verviervoudigd. In ons land betaalt de gewone man inkomstenbelasting en de
ondernemer vennootschapsbelasting. Wie niet voor 1 april zijn aangifte instuurt,
krijgt eerst een herinneringsbrief en daarna een aanmaning. Blijft de
belastingbetaler in gebreke, dan volgt er een boete.

Voor zowel de inkomsten- als vennootschapsbelasting zijn de maximale boetes
gestegen van 1134 euro naar 4920 euro.

De gewone man die voor het eerst over de schreef gaat, komt er nog genadig van
af. Hij krijgt een boete van 226 euro. Maar bij een herhaling loopt dit op naar
984 euro. Ondernemers worden direct voor 2460 euro beboet.

LOAD-DATE: January 28, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              166 of 173 DOCUMENTS



                                  De Telegraaf

                            19 januari 2010 dinsdag

Persoonlijke COACH voor IEDEREEN;
Adviesrol voor mensen met diabetes,   obesitas, depressie of verslaving

SECTION: GEZONDENWEL; Blz. 13

LENGTH: 599 woorden

SAMENVATTING

Los Angeles Personal Trainer (LAPT) wordt sinds 1 januari 2010 in Nederland
geïntroduceerd om mensen die meer uit zichzelf willen halen dagelijks te
begeleiden. Daarnaast moet het wetenschappelijk ontwikkelde coachingsysteem,
waarbij trainers deelnemers continu vanuit een positieve aanpak op de huid
zitten, ook effect hebben op mensen die in de put zitten of lichamelijke kwalen
hebben. HENGELO - Hij is al meer dan twintig jaar bekend bij topartiesten en
filmsterren in de VS: de persoonlijke coach. Op allerlei terreinen kan deze een
positief effect hebben op de geestelijke gesteldheid. "Het is een kwestie van
tijd geweest. Nu gaan we in Nederland van start. We richten ons ook op 'gewone'
mensen die gezonder willen leven."

VOLLEDIGE TEKST:

Dat zegt Jan Middelkamp, algemeen directeur van de HDD-groep, onder andere agent
voor Les Mills groepfitnessprogramma's in de Benelux, en de initiatiefnemer van
de Nederlandse introductie van LAPT. Hij voorspelt dat veel mannen en vrouwen
zich dit jaar prettiger en gezonder gaan voelen.

LAPT wordt de komende maanden in verschillende sportscholen, waaronder Achmea
Health Centers, ingevoerd. Honderden fitnesstrainers krijgen een opleiding en
kunnen zich bovendien specialiseren in het begeleiden van mensen met
gezondheidsklachten, zoals obesitas en diabetes. Jarenlang werden Amerikanen op
basis van het LAPT-model intensief geobserveerd en begeleid. Daarbij werd vooral
gekeken naar proefpersonen die wilden afslanken, stoppen met roken of een
lichamelijke of psychische aandoening hadden. Door de gerichte aanpak en
intensieve begeleiding werden al snel de geformuleerde doelen behaald. Dat
gebeurde in overleg met sportartsen, medische specialisten en
(gedrags)psychologen. Op basis van het LAPT-model werden de deelnemers ook na
afloop van sessies nog gevolgd. Uit dat volgsysteem bleek dat de mensen door de
individuele aanpak en strenge begeleiding, naast het sporten, ook later
zelfstandig hun ingeslagen weg vervolgden. Voor Middelkamp is iedere discussie
over het effect van LAPT overbodig. "Mannen en vrouwen met overgewicht,
diabetes, rookverslaving worden er na een bezoek aan de huisarts of specialist
niet vrolijker op. De motivatie ontbreekt vaak om iets aan de lichamelijke kwaal
te doen. Direct gevolg is dat het effect voor herstel en vooruitgang achterwege
blijft. LAPT kiest voor een geheel andere aanpak. Wij coachen vooral een
specifiek terrein. Denk bijvoorbeeld aan trainers die zich alleen bezighouden
met diabetici. De trainers hebben eerst een intensieve basisopleiding gevolgd,
waarna de specialisatie volgt."

De wetenschappelijke werkwijze is volgens Middelkamp uniek te noemen. De
personal trainer is zeer flexibel en kan op veel meer tijden en plaatsen het
trainingsprogramma verzorgen. Verschillende studiereizen naar Los Angeles hebben
hem duidelijk gemaakt dat niet alleen showsterren baat hebben bij een
persoonlijke trainer; ook 'de gewone man of vrouw' kan psychische en mentale
successen behalen. Wie een trainer neemt, krijgt uiteraard een complete
gezondheidscheck. Daarnaast worden de doelen geformuleerd. "Trainers lunchen
bijvoorbeeld ook bij deelnemers, die willen afvallen, thuis aan de keukentafel
mee. Want dan zie je wat er op de bruine boterham wordt gesmeerd."

Volgens Middelkamp zorgt discipline ook voor de verandering van het gedrag.
"Iemand die als doel heeft gesteld om tien kilo binnen vier maanden af te
vallen, die haalt die target ook. Deze strenge aanpak is daarom succesvol
gebleken in de VS. En deze vorm van persoonlijke training geeft mensen
uiteindelijk meer zelfvertrouwen."

LOAD-DATE: January 18, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              167 of 173 DOCUMENTS



                                  De Telegraaf

                            18 januari 2010 maandag

Nivelleren

SECTION: BINNENLAND; Blz. 3

LENGTH: 324 woorden


Nu PvdA-leider en minister van Financiën Bos openlijk zinspeelt op een stijging
van het hoogste tarief in de inkomstenbelasting komt de rode aap uit de mouw.
Waar partijgenoten Kok en Vermeend ervoor zorgden dat de belastingtarieven
daalden, pleiten Bos en zijn partij voor een stijging van de collectieve lasten.
Daarbij verwijst de PvdA'er naar dezelfde discussies in het buitenland.

Het zou dus zo maar kunnen gebeuren dat hardwerkende Nederlanders straks in
plaats van 52% opeens 60% van hun inkomen kunnen gaan afstaan, exclusief alle
andere belastingheffingen.

Met dank aan de PvdA!

Want ook het gestegen btw-tarief, de successiebelasting, de
overdrachtsbelasting, de lokale belastingen en alle andere collectieve lasten
zijn op zich al een enorme aanslag op het budget van burgers en bedrijven.

Beter is het dan om acht te slaan op het signaal van ondernemer Fentener van
Vlissingen. De reistycoon presenteerde afgelopen zaterdag in deze krant een
aantal voorstellen om startende ondernemers in het zadel te helpen.

Dat is een ander, gezonder geluid in plaats van het invoeren van deze
'succes-belasting'.

Tegelijkertijd is het goed dat Bos zijn kaarten op tafel legt. Dan weet de
kiezer ook meteen waar die aan toe is, inclusief de onzekerheid die dreigt
omtrent de volledige hypotheekrenteaftrek waar links ook verder aan wil tornen.

Het grote gevaar dat bij de komende heroverwegingen op de loer ligt, is dat dit
allemaal ontaardt in een ongekende nivelleringsoperatie om de hoogste en laagste
inkomens dichter bij elkaar te brengen.

Voor Bos betekent dat dus kennelijk het verhogen van de belastingen in plaats
van het mes te zetten in de overheidsuitgaven die de afgelopen decennia alleen
maar zijn uitgedijd.

Premier Balkenende, die nog een rekening met de PvdA moet vereffenen, mag nooit
toestaan dat miljoenen Nederlanders speelbal worden van een losgeslagen
coalitiegenoot, die in de peilingen is gedecimeerd en niets meer te verliezen
heeft.

LOAD-DATE: January 18, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              168 of 173 DOCUMENTS



                                  De Telegraaf

                            16 januari 2010 zaterdag

Ordonnans aan het hof

SECTION: ROYALJOURNAAL; Blz. 5

LENGTH: 539 woorden

SAMENVATTING

Het hofleven in Den Haag ten tijde van koning Willem II kenmerkte zich door
soberheid en kneuterigheid. Maar ironisch genoeg was het paleis van de vorst aan
de Kneuterdijk in die jaren ook de spil van het Haagse societyleven. Het onlangs
bij uitgeverij Waanders verschenen dagboek 'Een jaar aan het hof' van de eerste
luitenant der cavalerie Eliza Pieter Matthes, ordonnansofficier van koning
Willem II, geeft daarvan een prachtige inkijk. Ontboezemingen, die over het
huidige hofleven waarschijnlijk nooit in boekvorm zullen verschijnen.

VOLLEDIGE TEKST:

De Franse teksten werden bewerkt door een nazaat van Matthes, de Amsterdamse
oud-advocaat Peter Verloop. "Matthes bleef ongetrouwd en overleed in 1897 op
90-jarige leeftijd. Hij liet zijn dagboek na aan zijn nichtje Henriëtte van
Rinkhuyzen. Haar dochter Henriëtte Sluiter was mijn grootmoeder." Volgens
Verloop lijkt het leven aan het hof van Willem II voor ons nu onvoorstelbaar
ouderwets. "Matthes dineert elke dag dat hij dienst heeft om ongeveer vijf uur
met de Koning, de Koningin en twintig of dertig andere gasten, veelal ministers,
en moet dan om negen uur 's avonds bij de thee van de Koningin zijn. Daar wordt
dan moderne Nederlandse litteratuur besproken, zoals van Da Costa, en
platenalbums bekeken."

Dé ontmoetingsplaats voor de koninklijke familie, hofhouding, politici en
buitenlandse gezanten was de Koninklijke Schouwburg, dat dankzij de rijke
subsidie van de Koning in feite een soort hoftheater was. De koninklijke familie
had er een aantal loges en grote invloed op de programmering. Het aardige van
die jaren veertig van de negentiende eeuw was dat de leden van de koninklijke
familie allemaal op een steenworp van elkaar in de Haagse binnenstad woonden. De
Oranjes waren toen op straat voor de gewone man zeer zichtbaar. Het hofleven
bestond na gedane staatszaken en militaire inspecties uit dejeuners, diners,
soirees en tweemaal per maand een galabal. Op één van die diners ontmoette
luitenant Matthes ook de driejarige prins Willem, zoon van de latere koning
Willem III, die toen nog Prins van Oranje was. "Na het dessert werd de
toekomstige Willem IV binnengebracht", schrijft de ordonnansofficier op 4
augustus 1843. "Ik heb zelden een zo vroegrijp kind gezien. Hoewel hij
nauwelijks drie jaar oud is, kan hij zich al goed in het Hollands uitdrukken,
hij is mooi en zijn tanden zijn opmerkelijk wit."

De jeugdige prins ontwikkelde zich later tot een zeer onhandelbaar mens, die
nooit Koning zou worden omdat hij tijdens een vrijwillig ballingschap in Parijs
vroegtijdig stierf. De eerste tekenen van zijn rebelsheid waren er al op die
bewuste augustusavond. Toen de oude gravin Bentinck hem wilde omhelzen "vluchtte
hij van haar weg roepend 'Nee, jij bent mij te lelijk' wat een explosie van
hilariteit veroorzaakte".

Matthes kan er zelf trouwens ook wat van als hij de toenmalige grootmeesteres
Marie Cornélie gravin Van Wassenaer Obdam van de Koningin beschrijft. "Alleen
mevrouw Van Wassenaer speelde een beetje de belangrijke dame, maar stoorde niet
echt, ze maakt op mij de indruk van een mummie. De vijftig á zestig jaar die
haar zeer zijn aan te zien, haar doofheid en excessieve magerte gaven haar in
mijn ogen een boosaardige uitstraling."

LOAD-DATE: January 16, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              169 of 173 DOCUMENTS



                                  De Telegraaf

                            15 januari 2010 vrijdag

'Bedankt, ook namens zielige hertjes';
Honderden steunbetuigingen  aan bekeurde boswachter     'Mijn lidmaatschap van
Natuurmonumenten zeg ik op'

SECTION: REPORTAGE; Blz. 5

LENGTH: 591 woorden

SAMENVATTING

Van onze verslaggevers DRIEHUIS, vrijdag Uit alle hoeken van Nederland en zelfs
vanaf Curaçao meldden zich boze mensen die niet begrijpen waarom hongerige
herten moeten sterven, een goedwillende jachtopziener wordt bekeurd en de van
giften afhankelijke Vereniging Natuurmonumenten orakelt dat "bijvoeren van reeën
onnodig is..."

VOLLEDIGE TEKST:

Joop Doornbosch kan het allemaal even niet meer aan. Nadat deze krant gisteren
berichtte over de boete die hij kreeg omdat hij broodmagere damherten had
gevoerd, werd de dierenvriend door een dj op Radio 3 tot 'held van de dag'
gebombardeerd. Talkshowpresentatoren belden hem met smeekbedes om in de
uitzending te komen.

Doornbosch, die zijn halve leven voor Natuurmonumenten werkte, is zwaar
geëmotioneerd. "Geweldig mensen, al die steunbetuigingen. Er is zelfs geld
overgemaakt, zodat deze oude boswachter zijn bekeuring niet zelf hoeft te
betalen... Bedankt, bedankt, bedankt. O ja, en natuurlijk ook namens de zielige
hertjes! Want daar ging het tenslotte allemaal om, ik ben niet belangrijk."

Maud Groenewoud heeft ook een groot hart als het om viervoeters gaat. Zij
spreekt van het topje van de ijsberg. De uitleg van Natuurmonumenten dat er
eigenlijk niets aan de hand is en dat "de natuur zichzelf redt" noemt ze
complete onzin.

"Ik hou me al langer met dit probleem bezig", aldus mevrouw Groenewoud, "er zijn
tientallen herten en reeën in de problemen. Ik kom ze in het waterleidinggebied,
rond de duinen, tegen. Met vreselijke wonden. Dierenambulances kunnen het werk
niet aan. Omdat ze in afrasteringen belanden. Soms worden herten achtervolgd
door agressieve honden. Ze zijn verzwakt, een gemakkelijke prooi."

Lakse houding

Naast de lakse houding van Natuurmonumenten heeft ook de provincie weinig aan
het probleem gedaan, zo zegt Maud Groenewoud. "Ik probeer dit leed al veel
langer aan de kaak te stellen, maar wordt telkens weggewuifd. Ook door de
provincie. Die heeft 400 damherten in hun niet-natuurlijke habitat uitgezet. Het
zijn er nu 1200 en dan wreekt zich in een strenge winter het voedseltekort. Voer
zo veel mogelijk bij. Help ze de winter door."

In Odijk is Jacqueline Köhler voer aan het inzamelen voor de verzwakte dieren in
de Kennemerduinen. Zij was geschokt toen ze het gestorven damhert gisteren in
deze krant zag staan. "Zo verdrietig, terwijl zijn dood zo gemakkelijk te
voorkomen was geweest", vertelt mevrouw Köhler. "Ik werk in de catering en zie
dagelijks hoeveel voedsel er door de mensen wordt weggegooid. Die overschotten
moeten in strenge winters dus voortaan naar die bijna uitgehongerde dieren."

De reacties op www.telegraaf.nl die gisteren met vele honderden binnenstroomden,
zijn zonder uitzondering steunbetuigingen aan "Ome Joop de boswachter en zijn
arme Bambi's..." Vooral Natuurmonumenten en de met zijn bonnenboekje zwaaiende
John Klippel, 'Inspecteur Groene Wetgeving', krijgen ervanlangs.

Emoties

Robert Moens van Natuurmonumenten zegt dat hij de emoties begrijpt, dat de
woordvoerster die gisteren stelde dat er niets loos was "nu op cursus is" en dat
er "enkele tientallen opzeggingen zijn". Sonja Sleeswijk Sisser uit Den Haag is
één van de leden die haar conclusies trok. "Mijn lidmaatschap van
Natuurmonumenten zeg ik op", vertelt ze. "Als je dit toelaat, verdien je niet de
steun van de ware dierenvriend."

Ook weldoener Joop Doornbosch wordt "niet goed", als hij de naam van
Natuurmonumenten hoort. "Ze worden bedankt, ik ben er ingeluisd", zegt de
73-jarige met een lach en een traan. "Gelukkig begrijpen gewone burgers wél waar
het om gaat."

LOAD-DATE: January 14, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              170 of 173 DOCUMENTS



                                  De Telegraaf

                            7 januari 2010 donderdag

'Beter een onderzoek naar windmolenmiljarden'

SECTION: WATUZEGT; Blz. 6

LENGTH: 854 woorden


Mevrouw Neppérus (VVD) gelooft in een nieuw klimaatonderzoek, uit te voeren door
de Wetenschappelijke Raad voor het Regeringsbeleid. De WRR is een politiek
orgaan waarvan de voorzitter moeiteloos commissaris van de Koningin kan worden,
ondanks de belabberde kwaliteit van bijv. het WRR-rapport over integratie. De
VVD kan beter zelf een onderzoek starten naar de windmolen- en
groenestroommiljarden. Want dat is waar het werkelijk om draait, met name na de
verkiezingen. De rest is bangmakerij die pas serieus kan worden genomen als men
toegeeft dat de wereldbevolking te snel groeit.

Waalwijk, L.J.J Dorrestijn

Rode Kruis

Hoe zouden types als dr. Breederveld, de directeur van het Rode Kruis, toch in
elkaar zitten? Hij verdient een vermogen aan zijn Goede Doel, en is zo
onbeschoft om de bijdrage van de donateurs ongevraagd te verhogen. Schaamte kent
dit soort mensen niet. De dik verdienende goededoelenbazen vinden zichzelf
kennelijk het allerbeste goede doel. Schandalig.

Heemskerk, M. van Oploo

Oorlog

Pensioentekort VS loopt op (Tel. 06/01). 2000 miljard dollar te kort, boven op
het federale schatkisttekort van 1400 miljard. Al die waardeloze miljarden
vliegen over de tafel en de geldmachines blijven op volle toeren lucht
produceren. Weet wat ons daardoor over enkele jaren te wachten staat, want de
beste manier om van zulke hoge schulden af te komen, is oorlog voeren.

Venlo, W. de Brouwer

Onbeschaafd

We hebben de jaarwisseling weer achter de rug: schade, criminaliteit en
vandalisme. Zoals de overheid reageert, zal dit nooit overgaan. In andere landen
worden dergelijke overtredingen streng bestraft, hier geeft men taakstraffen.
Als men de strafmaat niet hoger legt dan de ernst van de overtreding
rechtvaardigt, blijft men achter de feiten aanlopen. Nederland is een beschaafd
land, maar wij zullen op 'onbeschaafde' manieren moeten gaan straffen.

A. van Es

Politicus

Een ding moet je de burgemeester van Culemborg nageven. Het is een echte
politicus. Jarenlang is er strijd tussen bevolkingsgroepen, maar op het moment
dat dit de landelijke pers haalt, voelt de burgemeester zich opeens geroepen om
ook zijn gezicht te laten zien. Natuurlijk is de pers uitgenodigd om mee te
lopen. Het is alleen mosterd na de maaltijd en als zodanig werkt dit averechts,
zoals bleek uit de reacties van bewoners die niet met hem wilden spreken.

Amstelveen, P. Mulder

Wild

Het stuk over Limburgse jagers (Tel. 05/01) kon ik niet goed volgen. Wat een
'achterlijke' toestand als je op wild gaat schieten als er al haast geen wild
meer is. Ik vind het een schande en men kan niet eens schieten, twee keer de
haas gemist. Ik vind dat natuurbeschermers betere dingen voor de natuur doen dan
jagers. Die denken alleen aan hun eigen belang, want wat hebben ze voor nut? Ze
hebben plezier in het jagen. Ik vertrouw op de natuurbeschermers.

Haarlem, Petra Krom

Veelplegers

De Amsterdamse politiechef Welten heeft gewaarschuwd voor een schrikbarende
stijging in het aantal overvallen door veelplegers. Maar wat doen veelplegers in
de maatschappij? Drie keer een geweldsmisdrijf of twee keer een zedenmisdrijf
betekent wat mij betreft tot je 75e naar een kamp op Vlieland. Dan heb je
namelijk bewezen niet thuis te horen in een samenleving. Nochtans zijn wij een
paradijs voor tuig dat zich, uiteraard, niets aantrekt van die
kost-en-inwoningdraaideur van Justitie.

Amsterdam,

P. Uribe

Dierensterfte

Opnieuw sterven in de Oostvaardersplassen grote aantallen dieren. Vorig jaar
volgens de krant 1200 sterfgevallen wegens honger. Dit jaar zullen als gevolg
van de sneeuw weer enige honderden paarden, koeien en edelherten van honger
sterven. Meer dan vorig jaar, simpel omdat er al anderhalve week niets te eten
is voor de 5000 dieren. Ze worden niet bijgevoerd, terwijl hetzelfde
Staatsbosbeheer in het Lauwersmeergebied dezelfde dieren wel bijvoert.

Swifterbant, P. Kostelijk

De Heer

Schandalig dat het plan voor beperking van de renteaftrek van aflossingsvrije
hypotheken uit de koker van de CU komt. Christen zijn is o.a. mededogen hebben
met de arme en verdrukte. En de rijke weet dat een kameel makkelijker door het
oog van een naald komt... etc. Ik verwacht zo'n plan van de PvdA, die blijkbaar
'de arbeider' laat opdraaien voor de fouten van de rijke bankiers, maar toch
zeker niet van een Unie van christenen, waarmee maar weer blijkt dat zij
blijkbaar verwachten dat de Heer de arme mens helpt, als de regering hen in de
steek laat!

Apeldoorn, J. Diderik

Drammers

Mocht het u al flink tegengevallen zijn dat uw trein en bus de afgelopen weken
flink vertraging hebben opgelopen door het extreme winterweer, binnenkort kunt u
misschien helemaal niet meer reizen voor uw studie of om als hardwerkende forens
de kost te verdienen. Na de busstakingen van een jaar of twee geleden,
opgestookt door de drammers van vakbond FNV, lijkt nu het NS-personeel klaar te
staan om de trein stil te zetten vanwege het verhogen van de aow-leeftijd. Hier
benadelen ze niet de schuldigen mee, zoals hun oude vrienden van de PvdA, maar
gewoon Jan met de pet en zijn studerende kinderen. Weet waar u aan meewerkt als
u uw FNV-lidmaatschapsgeld afdraagt.

Eindhoven,

A.H.J. van Gool

LOAD-DATE: January 6, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              171 of 173 DOCUMENTS



                                  De Telegraaf

                            6 januari 2010 woensdag

Diepvrieskip

SECTION: FINANCIELETELEGRAAF; Blz. 17

LENGTH: 552 woorden

SAMENVATTING

Bananen willen er niet groeien, maar toch is IJsland hard op weg zich de status
van een bananenrepubliek aan te meten. Het gesteggel over het terugbetalen van
schade die is veroorzaakt door het omvallen van de internetbank Icesave
berokkent IJsland erg veel schade. Het land wordt niet meer serieus genomen en
dit betekent dat de rest van de wereld zijn handen van IJsland aftrekt.

VOLLEDIGE TEKST:

Dat is de beste garantie voor decennialange economische misère, een langere en
moeilijkere weg dan wanneer de IJslandse bevolking ervoor kiest de schulden van
&euro;3,8 miljard terug te betalen. Daar heeft men tot na 2024 de tijd voor
gekregen. Immers, het eilandje heeft met 320.000 zielen een bevolking die
kleiner is dan die van Luxemburg en pluk van een kale diepvrieskip maar eens
veren.

Een EU-lidmaatschap zit er bij niet-betalen niet in en ook aan de &euro;6,5
miljard die IJsland van het IMF zou krijgen, is de harde eis verbonden dat het
landje zijn schulden afbetaalt. De macht van Engeland en Nederland binnen het
IMF is groot genoeg om ervoor te zorgen dat de IJslanders daadwerkelijk naar dat
geld kunnen fluiten als ze niet betalen. Ook Zweden, Noorwegen en Finland
trappen al op de rem met een krediet van &euro;1,8 miljard dat ze aan IJsland
zouden geven.

Een economische blokkade zou het land voor vele decennia terugwerpen naar een
landje dat louter moet leven van de visvangst. Linksom of rechtsom zitten de
IJslanders klem, betalen is een lange weg van de broekriem aanhalen, niet
betalen maakt de situatie nog veel erger. Zonder de IMF-gelden is het land
feitelijk failliet.

Bijna een kwart van de bevolking heeft de petitie tegen terugbetaling getekend,
ze vinden dat zij als belastingbetalers niet moet opdraaien voor fouten van
financiële instellingen die onder officieel toezicht opereren. Diezelfde burgers
waren niet te horen toen de bomen tot in de hemel leken te groeien, de banken
vol met geld liepen omdat er een procentje meer aan spaarders werd betaald.
Rente werd betaald uit de inleg van nieuwe spaarders.

De IJslandse bevolking leefde er goed van, elk jaar een dikke nieuwe auto was
zelfs werggelegd voor Jan Modaal. Met de financiële crisis stortte het
piramidespel. Niet alleen het lokale toezicht had gefaald, maar ook de centrale
banken in Europa. Die hadden zich best wat meer mogen verdiepen in het feit dat
er zo veel miljarden werden gestald in een mini-economie, waar betrekkelijk
weinig over bekend was. De opmerking van DNB-president Nout Wellink dat de
IJslandse toezichthouder niet eens de telefoon opnam, had meteen alle
alarmbellen moeten laten rinkelen.

Maar ja, twijfels uiten over een bank is voor een centrale bank hetzelfde als
zo'n bank om laten vallen. Het is dus zaak veel verder voor de muziek uit te
lopen.

Het resultaat is nu dat president Olafur Ragnar Grimsson de wet om terug te
betalen, waarmee het parlement op 30 december jl. akkoord ging, niet wil
tekenen. Dat maakt de weg vrij voor een referendum. Maar wat moet het
opkomstpercentage zijn om de uitslag bindend te laten zijn?

Hoe dan ook, minister Bos moet óf een hele tijd wachten op zijn &euro;1,3
miljard die hij heeft voorgeschoten, óf de belastingbetaler draait op voor de
schade. De vraag is dan ook of Bos volgende keer weer zo genereus de portemonnee
zal trekken.

Ronald van Gessel

LOAD-DATE: January 5, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              172 of 173 DOCUMENTS



                                  De Telegraaf

                             5 januari 2010 dinsdag

'Afbouw renteaftrek verdiept de crisis';
Hypotheekplan PvdA-CU bom onder woningmarkt

SECTION: WATUZEGT; Blz. 6

LENGTH: 704 woorden

SAMENVATTING

Het plan van PvdA en ChristenUnie (CU) om de aftrekbaarheid van de
aflossingsvrije hypotheek ter discussie te stellen levert een golf van
verontwaardiging op. Driekwart van de ruim 7800 stellingdeelnemers zien helemaal
niets in het plan.

VOLLEDIGE TEKST:

Sterker nog, met het voorstel van deze coalitiepartijen wordt de betrouwbaarheid
van de overheid ernstig in twijfel getrokken. "Wij hebben onze hypotheek
gebaseerd op de fiscale mogelijkheden. Die kun je dan niet (achteraf)
veranderen", klaagt een deelnemer. "Ieder kabinet moet werken aan een stabiel
maatschappelijk klimaat. Dat betekent afblijven van zaken die burgers voor vele
jaren hebben vastgelegd", valt een ander bij.

Bijna 90 procent van de deelnemers heeft een eigen woning, die vaak geheel of
gedeeltelijk is gefinancierd met een aflossingsvrije hypotheek. Voor sommigen
was zonder deze hypotheekvorm een eigen koophuis niet mogelijk: "Het was voor
mij de enige manier om een koopwoning te betalen." De meerderheid (45 procent)
heeft een aflossingsvrije hypotheek, waarbij de meesten sparen en/of gespaard
hebben om deze na 30 jaar te kunnen aflossen. Nog eens 32 procent heeft een mix
met een deel aflossingsvrij en een andere hypotheekvariant.

De tegenstanders van het plan vinden dat zij met de in 2001 ingevoerde fiscale
herziening van de hypotheekaftrek al genoeg hebben ingeleverd. De renteaftrek is
destijds beperkt tot 30 jaar.

Als het PvdA-CU plan toch wordt ingevoerd, verwachten de meesten grote
problemen, zowel voor gezinnen als op economisch gebied. "Als ik om mij heen
kijk, komen daar te veel mensen mee in problemen", klinkt het alom. "Vooral
onder de lagere inkomens zullen klappen vallen!" voegt iemand eraan toe. Dat
geldt zeker voor diegenen die voor de aflossing van hun hypotheek zich baseren
op de stijging van hun inkomen en de waarde van hun huis. Door de huidige
recessie is dit opeens minder reëel.

Dal

Bovendien, betogen velen, zou beperking van de renteaftrek de crisis verdiepen
omdat de woningsector, die toch al in een dal zit, hierdoor onderuitgaat. "Dan
stort de huizenmarkt meteen in als een plumpudding. Dat zou de economie alleen
maar vreselijk schaden."

Velen zijn ook regelrecht boos dat het kabinet een deel van de 35 miljard euro
aan bezuinigingen bij de burgers wil halen, terwijl de schuld van de crisis
grotendeels bij de banken ligt. "Het is werkelijk van de zotte dat de miljarden
door deze regering uitgegeven, moeten worden teruggehaald bij de hardwerkende
burger, in plaats van al die graaiers, die nooit genoeg hebben. Schande!" Soms
wordt ook met onverholen cynisme gereageerd: "Bij mijn gedeeltelijk
aflossingsvrije hypotheek zit namelijk een spaardeel dat gezien de 'legale'
diefstal van de bonusuitdelende banken beduidend minder opbrengt."

Toch zijn er ook voorstanders van beperking van de renteaftrek. Een deel van hen
bezit geen eigen woning maar huurt een huis. Deze huurders wijzen erop dat zij
wel aan alle kanten worden 'gepakt', dus waarom de huizenbezitter niet?
Bovendien menen deze tegenstanders dat het nooit de bedoeling van de overheid
geweest kan zijn om maximale aftrek te creëren. Ook wordt het argument
gehanteerd dat de staatsschuld te veel oploopt door deze hypotheekvorm en dat
dit een 'hypotheek' legt op de toekomst: "De hypotheekrenteaftrek moet worden
afgebouwd. Dit om de staatsschuld zo spoedig mogelijk af te lossen. Onze
(klein)kinderen zijn straks de dupe. Maar dat wil niemand inzien."

Voor de meerderheid (40 procent) is beknotting van de renteaftrek
onbespreekbaar, terwijl bijna 30 procent dit alleen wil als er andere
compenserende fiscale maatregelen tegenover staan. In het hypothetische geval
dat de renteaftrek toch wordt afgebouwd, zou u dit willen koppelen aan de
financiering van huizen boven een half miljoen. Althans 34 procent kiest
hiervoor, terwijl een kwart dit wil laten gelden voor huizen boven de miljoen.

De meesten menen dat het kabinet op andere terreinen moet bezuinigen. Zij kiezen
voor besparingen op ontwikkelingssamenwerking (80 procent), kunst en cultuur (45
procent) en/of defensie (41 procent).

René van Zwieten

Vandaag is er weer een Stelling van de Dag. U kunt eraan meedoen van 11.30 tot
15.30 uur via www.telegraaf.nl of http://www.wuz.nl.

LOAD-DATE: January 5, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved

                              173 of 173 DOCUMENTS



                                  De Telegraaf

                            2 januari 2010 zaterdag

Jan Soldaat de pisang

SECTION: CD_BOEK; Blz. 7

LENGTH: 263 woorden

SAMENVATTING

1807 - Wraak voor Austerlitz!

VOLLEDIGE TEKST:

Toegegeven, oorlog is van alle tijden en wat al die gewapende conflicten gemeen
hebben, is dat meestal de kleine man het slachtoffer is; Jan met de pet (of de
helm) oftewel Jan Soldaat. In 1807 - Wraak voor Austerlitz!, het eerste deel van
Herinneringen aan de Grande Armée, is dat niet anders. Deze heel behoorlijk
gemaakte, historische strip speelt zich af tegen het decor van de grote
veldtochten van Napoleon, in het bijzonder zijn campagne in Polen.

Daarin volgen we het regiment 'tweede jagers te paard', dat tijdens zijn opmars
naar Rusland bijna bij voortduring in gevecht is met groepjes kozakken. Die
kozakken maken gebruik van guerilla-tactieken en zijn daarin niet eens
onsuccesvol. Als de Franse troepen het stoffelijk overschot vinden van het
beroemde paard Austerlitz - de titel slaat dus niet op de in 1604 gebouwde
piramide op de Utrechtse Heuvelrug - daalt het moraal van de soldaten
aanmerkelijk. Onder die omstandigheden oorlog voeren valt niet mee, ook niet
voor brigadier Marcel Godart, een Belg in Franse dienst. Hij is volgens de
gangbare normen de hoofdpersoon in dit verhaal, maar zijn wederwaardigheden zijn
eigenlijk nog het minst interessant. Het tekenwerk van Alexis Alexander is veel
boeiender, want bijzonder sfeervol. Omdat daarnaast scenarist Michel Dufranne in
elk geval probeert geschiedkundig verantwoord zijn verhaal te vertellen, is 1807
- Wraak voor Austerlitz een veelbelovend eerste deel van een mogelijk
succesvolle historische reeks geworden.

(ISBN: 9789088 101182)

Marco van der Laan

LOAD-DATE: January 4, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2010 De Telegraaf
                              All Rights Reserved
